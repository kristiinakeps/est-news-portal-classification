portal_name,date,tags,link,header,article
ohtuleht,  täna 12:01,Eesti uudised,https://www.ohtuleht.ee/1034574/eesti-on-viimase-20-aastaga-tousnud-euroopa-liidu-riikide-seas-uheks-autokeskseimaks-riigiks,Eesti on viimase 20 aastaga tõusnud Euroopa Liidu riikide seas üheks autokeskseimaks riigiks (6),"Viimase 20 aastaga on isikliku sõiduauto kasutamine kodunt tööle liikumisel Eestis peaaegu kahekordistunud, selgub Arenguseire Keskuse teisipäeval avaldatavast raportist „Liikuvuse tulevik. Arengustsenaariumid aastani 2035“. Transpordikulud moodustavad 14% inimeste kogukuludest. „Sõiduauto kasutamine on kasvanud eelkõige ühistranspordi ja jalgsi liikumise arvelt,“ ütleb Arenguseire Keskuse ekspert Uku Varblane. „Nii on Eesti lühikese aja jooksul tõusnud Euroopa Liidu riikide seas üheks kõige autokesksemaks riigiks.“ Varblase sõnul sõltub isikliku auto kasutamise võimalusest sageli ka töökohtade kättesaadavus. „Sõiduautost on kohati saanud seetõttu ka sundkulu, mis võib väiksemast sissetulekust võtta märkimisväärse osa,“ märgib ta. „Samas on isikliku sõiduauto keskne liikuvus ebaefektiivne ja ruumi raiskav ning mõjutab negatiivselt elukeskkonda ja elanikkonna tervist.“ Samal ajal on ühistranspordi kasutamise osakaal töölkäimisel järjepidevalt kahanenud ja jõudis 2020. aastal 18,4% tasemele (2019 – 20,6%). See jääb märkimisväärselt alla 2014-2020 transpordi arengukavas eesmärgiks seatud 25%-le ning on madalam ka 2014. aasta baastasemest (22,6%).Eesti elanike keskmised kulud transpordile on raporti järgi kasvanud aastatel 2012-2019 kahekordseks (2012 – 428 eurot, 2019 - 859 eurot), kulud sõiduki soetamisele ja remondile kolmekordseks (2012 - 166 eurot, 2019 - 489 eurot). Samal ajal on leibkonnaliikme keskmised kulud tervikuna kasvanud vaid 69%. Arenguseire Keskuse uuringusuuna lõppraportit „Liikuvuse tulevik. Arengustsenaariumid aastani 2035“ tutvustatakse veebiesitlusel 25. mail kell 11.00. Esitlust saab jälgida keskuse Facebooki otseülekandest ja veebilehelt.Arenguseire Keskus on ühiskonna ja majanduse pikaajalisi arenguid analüüsiv mõttekoda Riigikogu Kantselei juures. Keskus viib läbi uurimisprojekte Eesti ühiskonna pikaajaliste arengute analüüsimiseks, uute trendide ja arengusuundade avastamiseks."
ohtuleht,  täna 11:46,Krimi,https://www.ohtuleht.ee/1034573/politsei-otsib-harjumaal-kadunud-84aastast-germanit,Politsei otsib Harjumaal kadunud 84aastast Germanit ,"Politsei palub kaasabi selgitamaks Haaberstis kadunuks jäänud 84aastase Germani asukohta.Reede õhtul kella 20.30 ajal andsid murelikud lähedased häirekeskusele teada, et German lahkus hommikul kodust teadmata suunas ega ole endiselt tagasi tulnud. Teadaolevalt lahkus mees oma Haabersti Väike-Õismäe asumis asuvast kodust reede hommikul kella 9 ajal. Telefoni mehel kaasas ei ole, kuid eile kella viie ajal õhtul oli mees tundmatult numbrilt helistanud koju lauatelefonile ning teada andnud, et hakkab Harkust kodu poole tulema, paraku German koju ei jõudnud.Politseinikud on suhelnud mehe sugulastega ning kontrollivad võimalikke paiku, kuhu ta võis minna. Samuti vaatavad politseinikud läbi ümberkaudset piirkonda. Lisaks on kontrollitud Harku, Keila, Tabasalu, Mustamäe ja Õismäe piirkonda. Paraku ei ole meest seni leitud.Germanil on lühikesed hallid juuksed. Kodust lahkudes oli mehel seljas must jope, jalas mustad püksid ning peas must sonimüts. Politsei palub kõigil, kes on Germanit näinud või omavad teavet tema võimaliku asukoha kohta, anda sellest teada hädaabinumbril 112. "
ohtuleht,  täna 09:46,Maailm,https://www.ohtuleht.ee/1034558/kahe-tule-vahel-taiwan-proovib-kulmas-sojas-ellu-jaada,KAHE TULE VAHEL: Taiwan proovib külmas sõjas ellu jääda ,"Kuidas säilitada meelemõistus, kui oled kahele maailma võimsamale riigile potentsiaalseks sõjatandriks? Ning kui üks neist ähvardab pidevalt: kui muutud liiga sõnakaks, saadame sõdurid sisse! Eksistentsiaalsed dilemmad valitsevad nii Taiwani minevikku, olevikku kui tulevikku.Hiina vabariik – sellist täispikka nime kannab 23,5 miljoni elanikuga Taiwani saar. Mitte Hiina rahvavabariik, mida lahutab saarest 161 kilomeetri laiune väin ja mille pealinn on Peking, mida rahvasuus tuntakse lihtsalt nimega Hiina ning mille elanike arv on pea 1,4 miljardit.Kaks Hiinat eraldusid teineteisest sõjakeerises ning tulevik ei paista nende rahumeelse ühinemise suhtes olevat ülemäära roosiline. „Kõige ohtlikum koht Maa peal,“ kuulutab Economisti käsitlus pingetest Taiwanil rabava pealkirjaga.„Igasugune katse saavutada iseseisvus tähendab sõda,“ hoiatas Peking tänavu jaanuaris. Hiinat saab olla ainult üks, ning vähe sellest – Taiwani saatuseks on olla selle õige ja ainsa Hiina lahutamatu osa. Mis tõstatab igipõlise küsimus: kas Taiwan on lõppude lõpuks üldse mingi riik?Tundub, et ta on seda igal võimalikul viisil peale nime. Saarel valitseb hästitoimiv demokraatia. Sellel on olemas kõik iseseisvale riigile iseloomulikud institutsioonid ja loomulikult ka sõjavägi.Samas ei kuulu Taiwan ÜRO ridadesse. Ta ei kuulu üldse kuhugi, mille liikmelisuse alus on omariiklus. Praegu tunnustavad saart riigina 15 maad, nende hulgas sellised „maailmategijad“ nagu Paraguay, Nauru ja Nicaragua.Ameeriklaste kaitsva tiiva allKui lääneriikides kujutletakse Taiwani vahel kui Hiina külje all olevat demokraatlikku hälli, siis sageli kiputakse unustama, et vaba ühiskond on saarelgi üsna uus nähtus. Tänapäeva Taiwan sündis aastal 1949, kui sinna põgenesid Hiina kodusõjas lüüa saanud vabariiklikud väed eesotsas kindral Chiang Kai-shekiga. Järgmised 38 aastat elas saarerahvas ametlikus sõjaseisukorras ning peljates punaarmeelaste sissetungi. Pärast kindrali surma võttis peagi võimu üle tema poeg Chiang Ching-kuo. Meeleavaldused, kooskõlastamata kogunemised, vaba arvamuse avaldamine… Kõigist neist tõelise demokraatia tunnusjoontest võis toona ainult unistada. Võim kuulus maismaalt saarele kolinud Rahvusparteile ehk Kuomintangile. Tõelised vabadusetuuled jõudsid Taiwanile alles 1988. aastal koos toona ametisse astunud presidendi Lee Teng-huiga.Washington tunnustas Taiwani Hiina õiguspärase järglasena kuni aastani 1979, mil au langes selle asemel kommunistlikule Mandri-Hiinale. Sellegipoolest kinnitasid ameeriklased, et on pühendunud ülesandele kaitsta saart ja selle puutumatust sissetungi eest.Aastakümneid polnud selle lubaduse pidamine eriline kunst. Ameerika sõjavägi oli lihtsalt liiga võimas ning Pekingi oma liiga nõrguke. Kui kommunistid hakkasid aastail 1995–1996 Taiwanist üle lahe raketikatsetusi korraldama, oli president Bill Clintoni reaktsioon konkreetne: ta saatis sellesse piirkonda lennukikandjatest koosneva lahingugrupi – suurima ameeriklaste läkituse Aasiasse pärast Vietnami sõja lõppu.Suur rahvavabariik oli sunnitud tagasi tõmbuma.Kõigepealt proovime heagaPärast rohkem kui kaht aastakümmet ning meeletuid investeeritud rahasummasid pole Pekingil enam põhjust nõnda tagasihoidlik olla. Näitavad ju isegi ameeriklaste korraldatud sõjamängud, et Taiwani pärast peetava lahingu võidaksid tihtilugu hiinlased. „Isegi kui meie meeskonnad sekkuvad sõjasimulatsioonides ettekavatsetud viisil, ei õnnestu neil alati sissetungi tagasi lüüa,“ ütleb portaalile NBC endine Pentagoni tippametnik David Ochmanek. Pealegi, kas ameeriklased oleksid nõus mingi kauge saare nimel üldse verd valama? Kuidas küll langetaks president Joe Biden sellise otsuse, millesarnast pole tahtnud teha ükski Ameerika riigipeadest?Kindel on aga see, et ilma Ühendriikide abita ei peaks Taiwan sissetungile kuigivõrd kaua vastu. Üle kahe miljoni tegevväelase ligi 300 000 vastu, pea 8000 tanki veidi rohkem kui üle 1000 vastu ning üle 4000 lennuki vähem kui 800 vastu… Need arvud räägivad saareelanike kahjuks. „Miks kaotab Ameerika Hiinaga Taiwani pärast peetud sõja“ pakatab Hiina parteitabloidi Global Times artikkel enesekindlusest.On omaette küsimus, kas Peking tahaks toorest jõudu kasutada. Üritasid ju kommunistid pikka aega Taiwani pigem meelituste abil oma paati meelitada. Sõlmiti hulganisti kaubandusleppeid ning Taiwani noored sõitsid maismaale tudeerima ja vastupidi. „Loomulik oletus oli, et majandussuhete pidev kasv muudaks lõpuks Taiwani elanike meelt ning nad nõustuksid poliitilise ühendumisega maismaaga,” kirjutab mõttekoja Cato Instituut teadur Ted Galen Carpenter.Siis halvagaNeed lootused purunesid aastal 2016, kui Taiwani uueks presidendiks valiti Demokraatlikku Progressiparteid esindav Tsai Ing-wen. Saart pea pool sajandit valitsenud Kuomintangist erinevalt pooldab presidendierakond – mis võitis enamuse ka parlamendis – suuremat sõltumatust maismaast ning mainib isegi täielikku iseseisvust. Nagu võis arvata, ägestus Peking selle peale. Kostusid ähvardused ning Taiwani lähistel peetavad sõjaväemanöövrid muutusid üha sagedasemaks. Nagu võiski arvata, pole see aga saarlaste suhtumist mandrirahvasse sugugi soojendanud. Kõik mäletavad Hongkongi hoiatavat eeskujugi. „Taiwani rahval on Hiina suhtes vähe usaldust ning ta tunneb aina väiksemat huvi ühinemise vastu,” tõdetakse kaitseuuringute mõttekoja Jamestown koostatud raportis.Optimistid loodavad, et majanduslikud kahjud kaaluvad üles sõjamõtted. Taiwani kõige väärtuslikumaks ekspordiartikliks on kahtlemata pooljuhid, ilma milleta kukuksid kokku tarneahelad – seda nii ülemaailmses auto- kui ka arvutitööstuses. Irvhambad on juba pakkunud: kui Taiwani pärast peakski puhkema kolmas maailmasõda, siis oleks kõige turvalisem koht, kuhu varjuda, pooljuhtide suurtootja TSMC tehaseruumid. Keegi ei hakkaks neid pommitama, sest kõigil on seda tehnikat vaja.Seni üritavad taiwanlased uue külma sõja tingimustes teha seda, milles neil on aastakümnete jooksul tekkinud märkimisväärne vilumus – laveerida. "
ohtuleht,  täna 09:45,Eesti uudised,https://www.ohtuleht.ee/1034494/mobiil-id-ja-smart-id-valjastamine-on-endiselt-hairitud,Mobiil-ID ja Smart-ID väljastamine on endiselt häiritud (4),"Algselt avaldatud kl. 10.53, jooksvalt täiendatud kl. 12.53 ja 22. mai kl 9.45Laupäeval on endiselt häiritud Smart-ID registreerimine ja Mobiil-ID ning ID-kaardi väljastamine.Laupäeval on endiselt häiritud Mobiil-ID väljastamine operaatorite poolt ja Smart-ID konto registreerimine biomeetrilise passiga, Mobiil-ID-ga, ID-kaardiga ja ka pangakontorites. SK ID Solutionsi plaaniliste uuendustööde käigus katkes reede öösel SK sertifitseerimisteenuse töö, mistõttu polnud võimalik politsei- ja piirivalveameti teenindustes väljastada uusi ID-kaarte, elamisloakaarte ega digi-ID-d. Osaliselt oli häiritud uute PIN-koodide väljastamine."
ohtuleht,  täna 09:23,Eesti uudised,https://www.ohtuleht.ee/1034566/mees-peksis-ohvril-metallist-loodiga-luud-puruks-kohus-karistas-teda-tingimisi,"Mees peksis ohvril metallist loodiga luud puruks, kohus karistas teda tingimisi  (18)","Tartu maakohus mõistis maikuus 11-kuulise tingimisi vangistuse mehele, kes peksis ohvrit pähe ja kehasse metallist loodiga nii, et too sai luumurrud.Süüdistuse järgi lõi Kalmar mullu 28. oktoobril Elva vallas eramus kannatanut metallist loodiga ühe korra vastu pead ja seejärel korduvalt kehapiirkonda, tabades küünarnukki, õlga ja rannet. Ohvril tuvastati kehavigastused: küünarluukeha ja tikkeljätke murrud, nahaalused verevalumid ja peahaav. Nüüd oli Kalmar Tartu maakohtu ees. Kohus karistas teda 11kuulise vangistusega tingimisi."
ohtuleht,  täna 07:42,Eesti uudised,https://www.ohtuleht.ee/1034546/keeristormi-kaisutuses-tornaadode-ja-tuulispaskade-hirmuteod-eestis,KEERISTORMI KAISUTUSES: tornaadode ja tuulispaskade hirmuteod Eestis ,"Tõnis Erilaiu autorikülgLäinud nädalal nõudis tornaado Hiinas vähemalt kümme inimelu ja vigastas sadu inimesi – enamikku neist koroonapealinnas Wuhanis. Eestis annab tornaado (trombi, keeristormi) ohvreid hilisemal ajal siiski vaid ühe käe sõrmedel üles lugeda. Teada on kolmest inimesest, keda tuulispask õhku tõmbas ja kümneid meetreid edasi viis. Pole rääkida ühtegi sarnast eksootilist lugu, nagu juhtus Leedus. Seal kiskus keeris 1935. aasta suvel Dubysa jõest kalu välja ja rõivastas kaldal seisnud talunaise nii osavalt lahti, et too terveks, aga ilma ainsagi hilbuta ihul jäi. 1745. aastast 2015. aastani on kirjeldusi 355 trombist meie mail, kirjutab monograafia „Eesti tornaadod“.Kolmest teadaolevast õhulennust trombi küüsis on viimane juhtunud 1997. aastal, kui Võrumaa ilmatark Jaan Allas pillutati poolesaja meetri kaugusele. 1966. aastast pärineb rekordlend – siis liugles 13aastane koolipoiss Henn Räpina kandis sadakonna meetri taha. Pärimus räägib ka, et 1920. aastal tiris tuulispask Vana-Otepääl noore tüdruku õhku. Kes teab, kui kaugele oleks tema lennanud, aga teele juhtus 15 meetri kaugusel seisnud telegraafipost, mille külge tüdruk olla klammerdunud.Vana-Otepääl 10. mail 1920. aastal juhtunust kirjutab Hommikune Postimees, et pealtnägijate jutu järgi liginenud lõuna poolt suur must pilvesammas. Kõik läinud pimedaks ja siis algas samba mõisa kohale jõudes hävitustöö, mis vaid mõne sekundi kestis ja edasi kroonu metsa läks: „Mõisas on kõigi kivihoonete katused maha paisatud ja laiali pillatud, puud juurtega maast välja kisutud. Kroonu metsas on laiad sihid sisse aetud, kus mitte ühtegi puud püsti ei ole. Inimestest on ainult ühe naise tuul lauda pealt maha visanud, teised on palja hirmuga pääsenud...“Jõgevamaal saanud aga 3. augustil 1922. aastal Roelast üle Mustvee Kurtnasse liikunud keerises vigastada koguni 21 inimest. Keeristorm saab enamasti alguse äikesepilvest, mis hakkab õhku üles imema nii, et tekib mitme kilomeetri kõrgune toru. Kui õhk on üles jõudnud, siis tuleb see kõrvalt alla tagasi. Koos õhuga imetakse üles kõike, mis ette juhtub. Kasvõi tiigist konnad, või õuelt piimapütid. Rahvajutu järgi viinud tuulispask ühes majas maganute riided voodi kõrvalt teisele korrusele. Magusalt norskajad polnud midagi märganud.Tavaliselt kukuvad keeristormid kiiresti kokku, kuid jõuavad enne palju halba teha.Autoaknast läbi tulnud pruss viis inimese eluRakverre jõudis tornaado 2000. aasta juulis. Tuli Roela poolt ja läks edasi Aasperre, kus lisaks Rakveres purustada saanud 110 hoonele veel nelja kahjustas. Keeristormi tee oli niisiis 40 kilomeetrit pikk. Linnas sai viga ka hulk autosid ja hävis garaažikooperatiiv, kus õnneks oli vaid paar sõidukit. Keeris oli ometi just seal nii tugev, et mõni mees otsis veel kolm päeva hiljem oma garaažikatust taga.Surma sai 49aastane mees, kellele tuul paiskas prussi otse läbi väikebussi akna rindu. Ta oli hirmunult kodunt põgenenud ja autorooli istunud. Sellega tegi ta vea, sest keeristormi ajal on alati kindlam toas istuda. Õhus lennanud vineeritükk vigastas ka tänaval olnud naist, keda ravis kiirabi kohapeal.„Sellise jõuga trombe tuleb ette vaid kord viie-kümne aasta kohta,“ ütles toona ilmatundja Ain Kallis Päevalehes. Tema sõnul oli Eestis registreeritud keeristormidest kõige hullem ammusel ajal Lätis alanud ja Võruni välja jõudnud keeris, mille teel hukkus seitse inimest. Kahju tegi keeris 25 mõisale, 74 talule ja ka ühele kirikule.Vanainimene ei pääsenud „urrugaani“ eestMeie Maa räägib 1936. aasta juuli lõpus, kuidas üle Muhu läks urrugaan (vene sõnast uragan) ja tekitas kohutava ulatusega kahjusid kõikjal, kust maru üle tormas.„Urrugaan, mille tugevus oli 14 palli (meil on tavalise tormi tugevus 8–10 palli) algas siinpol Laimjalga ja siirdus üle Kuivastu Muhu saarele. Muhu-Suurvallas oli urrugaani kulminatsioonipunkt, tekitades siin mõne minutiga suurima kahju. Suurvallas tappis torm 70aastase Juuli, kes oli parajasti sõitnud vankril kodu poole Linnuse külla kui sattus raju keskpunkti. Kuigi Juuli tahtis hobusel ruttu pääseda lähemasse tallu, ei suutnud ta siiski oma surma eest põgeneda. Urrugaan kiskus maast kadakamätta, milles leidus raskeid kivisid ja paiskas selle kõrges kaares otse vankris istuva vanakese pähe. Naine langes löögi all pikali ja suri samas,“ kirjutab ajaleht.Tormiga oli Muhus kohati kaasnenud rahe, mille terad olnud lausa rusikasuurused. Seetõttu olla hävinud kümne küla viljad. „Paljudel majadel kisti maha katused ja paisati mitmesaja meetri kaugusele. Ka purustas uurugaan rohkel arvul pukktuulikuid,“ võtab Meie Maa kokku, lisades, et edasi läks keeris Hellamaa kanti ja rahunes seal.17. augustiks oli kahjude hindamise komisjon oma töö teinud ja teatas, et urrugaani tekitatud kahju eest tuleb muhulastele maksta rohkem kui 45 000 krooni. Esmajoones vajaksid katastroofiohvrid seemnevilja, pöördus Meie Maa teiste põllumeeste poole abi saamiseks. Viljandimaa oli sageli keerdtormi ohver„Keerdtorm mässas Pajusi vallas mõni päev tagasi,“ kirjutab Sakala 27. augustil 1931. aastal. „Torm, mis tuli tugevajõulise vihmasaju ja äikesega, on ümber lükanud mitmed majad, hävitustöö on põhjalik olnud viljapuuaedades ja isegi tugevas palgimetsas. Manda talus haaras keeris sealauda katuse ja viis selle 40 meetri kaugusele ning paiskas pilbasteks. Keeris kiskus õhku 15 kana ja ühe lamba. Maantee muutus mõne minutiga vahutavaks jõeks.“Keerdtormist kirjutas 28. juunil 1940 Järva Teataja. Seekord tabas õnnetus Laeva küla Järva- ja Viljandimaa piiril. Keskpunktis olnud Käki talu.„Mõne minuti jooksul purustas tormikeeris kõik taluhooned peale elumaja, milline imekombel jäi püsima. Õnneks oli tuulekeeris kitsas, nagu nähtub ta hävitustööst metsas, mida läbides ta juuris üles puid ja purustas neid. Järele jäi lage siht... Õnneks tuleb lugeda see, et hävitustöö toimus hetkel, mil taluinimesed viibisid karjamaal lüpsmas lehmi. Seetõttu ei ole ka inimeste ja loomadega mingeid õnnetusi,“ teab Järva Teataja.Riigi ilmateenistuse teada tekkis üks tavatumaid tornaadosid Eestis 15. juuni pärastlõunal 2004. aastal Viljandi lähedal Pärsti vallas Leemetis. Selle trassi laius oli sadakond meetrit ja keeris läbis vahemikke jättes kümme kilomeetrit suunaga läänest itta. Tavaliselt lähevad Eestis keerised lõunast põhja poole. Pinska külas lõhkus keeristorm katuseid, murdis puid, lükkas rööbastel liikuma 15tonnise kraana, mis murdis läbi tõkendi ja paiskus kummuli. Siis kaldus keeris lõunasse ja hävitas Matapere külas metsa.Äikesemaru surmatants PärnusTeisipäeva hommikul 19. juulil 1927 puhus Pärnus vaid veidi tugevam tuul, lained kiigutasid suplejaid. Ja siis hakkas juhtuma.„Äkitselt keerutas nagu tuulispask üle Pärnu. Suured põlispuud kõverdas kange tuulega looka. Pool tundi sadas jõuga head esimese järgu vihma. Kella poole viie ajal levinesid kiirelt kuuldused, et supelranda tabanud suur õnnetus. Tuulekeeris paisanud poole naiste supelusmajast kõrgete kolmesüllaste postide otsast madalasse kaldamerre ja vigastanud seesolijaid. Räägiti, et viis naist saanud vigastada. Kisa ja hädaldamist olnud kõik kohad täis,“ kirjutas Pärnumaa Teataja. „Samal ajal teati rääkida, et rannas löönud pöörise ajal välk ühe tütarlapse surnuks.“Viis raskemini vigastatut viidi ravile uude mudaravilasse. Kahte kergemalt haiget saanud naist ravitseti kohapeal.Õhtul raporteeritud aga rongi peale minevale politsei abidirektorile: midagi iseäralist pole juhtunud!Matthias Johann EisenMatthias Johann Eisen (pildil) teab tuulispasal mitut nime olevat: tuulispea, tuulepööris, tuulevood. Lõuna pool kutsutud tuulispaska ka ebajalaks. Eiseni hinnangul on tuulispask väike tuulekeeris, mis tekib sooja ilmaga maapinna ja selle kohal oleva õhu temperatuurierinevuse tõttu. Tavaliselt peetavat rahvasuus tuulispasaks minejat nõiaks, kes teeleminekul maha heidab, endal kõik hingamiskohad mullaga kinni topib ja ainult suu hingamiseks lahti jätab. Mitmed väidavad, nagu oleks tuulispasaks käija naine. Virus nimetatakse niisugust naist tihti vanaks Soome eideks, Võru pool Viru tädiks. Tuulispasaks käija püüd on saaki röövida. Siit röövib ta saaki põllult, sealt kuhilaid, siit heinsaadusid, sealt kuivama pandud pesu. Kisub kaasa kõike, mis talle meeldib. Tuulispasaks käiv nõid jääb vaatajale tavaliselt nähtamatuks. Teatakse ometi kõnelda juhtumistest, et nõia kujugi ilmub niisugusel korral, kui keegi tuulispaska narrib ehk vihastab. Aga muulgi juhtumisel võib tuulispasas nõida näha. Rahva väite järgi on selleks tarvis kummargile lasta ja läbi reite vaadata. Tuulispaska püütakse tihti kahjutegemise pärast nuhelda ja loobitakse seda terariistaga. Haavatud tuulispask saab siis niisuguse õpetuse, et enam iialgi tuulispasaks ei käi. "
ohtuleht,  täna 05:54,Krimi,https://www.ohtuleht.ee/1034553/kultuurimalestise-rikkuja-kohus-moistis-kalmistut-ruustanud-pensionarile-tingimisi-vangistuse,Kultuurimälestise rikkuja: kohus mõistis kalmistut rüüstanud pensionärile tingimisi vangistuse (7),"Pärnu maakohus mõistis Reopalu surnuaiast 186 vana nimesilti varastanud ja vanarauaks müünud pensionärile kaheaastase tingimisi vangistuse.76aastane Paide mees varastas vasest ja messingust sildid eelmise aasta lõpus. Politsei pidas ta kinni jaanuari alguses. Varas väänas ja tagus neid, et metalli kokkuostus ei tuntaks nimesilte ära. Läkski õnneks – ta oli enne tabamist rahaks teinud suurema osa varastatud ajaloost, teenides 46 kilo metalli eest 120 eurot.Mehele esitati süüdistus kultuurimälestise rikkumise paragrahvi alusel. Neljapäeval arutas süüasja Pärnu maakohus ja mõistis rüüstajale kaheaastase tingimisi vangistuse. Prokurör Merike Lugna sõnul tuleb süüalusel hüvitada ka tekitatud kahju. Muljutud siltide taastamiseks võib kuluda ligi 50 000 eurot ning Paide on palunud selle tasumiseks riigilt abi. Mees ütles pärast kohtuistungit Järva Teatajale, et märkas Reopalu kalmistul pikali kukkunud riste ja nendelt ta nimesiltide võtmist alustaski. „Tahtsin selleks lubada küsida, kuid ei kohanud kalmistuvahti,“ sõnas ta. "
ohtuleht,  eile 22:30,Eesti uudised,https://www.ohtuleht.ee/1034516/voilill-on-ellujaamise-meister-kus-ta-kord-kasvab-sealt-ta-naljalt-ei-lahku,"Võilill on ellujäämise meister – kus ta kord kasvab, sealt ta naljalt ei lahku ","Võililleseemneid võib võrrelda parašütistidega, kes löövad massiga: kindlustavad üleoleku jätkumise juba okupeeritud alal ja loovad tõhusaid sillapäid veel vallutamata territooriumitel. Kus kord võilill võidule pääseb, seal kolletab ta kevadel vaibana – et siis nädala-kahe jooksul peast halliks tõmbuda ja seejärel muu rohelise sisse varjuda. Kuni järgmise kevadeni.Kes iganes omaaegsetest sisuloojatest sõnastas mõtte „Umbrohi ei hävine“, pidas ta ilmselt silmas võilille. Kui see taim kord end teie hoolsalt eluvaeseks vildiks pügatud murukõrbe sisse sätib, ootab ees vaevarikas võitlus. Odavam on olukorraga leppida. Või lasta plats asfalteerida ja roheliseks värvida.Liigi püsimajäämisel on olulised oskus muutuvate oludega kohaneda ning edukalt sigida. Võilill on meister levimises ja oma soo jätkamises.„Võilill on ruderaaltaim,“ ütleb targasti Arne Sellin, Tartu ülikooli ökofüsioloogia professor.Rude-… ee-ee, misasi?„Kuigi võilill on Eestis looduslik liik – ta kasvab meil peaaegu kõikides looduslikes kooslustes –, näeme teda kõige rohkem inimtegevusest tugevasti mõjutatud kasvukohtades: põlluvahesiiludel, põllu- ja aiaservadel, teepervedel, elamuid ümbritsevatel muruplatsidel,“ alustab Sellin defineerimist kaugemalt, aga jõuab siiski üsna ruttu mõiste tuumani: „Hästi kiire kasv kevadel, suur seemneproduktsioon ja väga hea levimine on evolutsiooni käigus välja töötatud mehhanismid, mis aitavad jääda ellu pideva inimsurve all.“Teiste sõnadega: ruderaaltaime omadused on äravahetamiseni sarnased tülika umbrohu omadega. Eestis elab 165 liiki võililliVaatame professor Sellini abiga võilille ellujäämisstrateegia põhipunkte lähemalt.Esiteks kasutab võilill hoogsalt ära kevadist aega, mil päev on juba pikk ja õhk soe, aga lõviosa floorast alles meenutab, kuidas see lehtede kasvatamine õigupoolest käiski. Kuigi võilille võib kohata kõige erinevamates looduslikes kooslustes, on ta peamiselt siiski niidutaim ja kevadel kiiresti kasvades pole tal vaja karta valguskonkurentsi kõrrelise poolt, kes kerkivad rinnuni enamasti alles jaanipäevaks.Teiseks tähendab kiire areng, et ruttu valmivad ka viljad. Kergesti heljuvat langevarju meenutava pappuse all rippuv parašütisti meenutav seemnis ehk üheseemneline vili saab valmis umbes nädalaga. Üks võililletaim suudab kevadel toota sadu ja tuhandeid seemneid, mis võivad pärituulega kanduda mitmesaja meetri taha.Kolmandaks on need hulgakaupa ja suurtel kiirustel kauge maa taha levivad seemned väga kõrge idanevusega. Kui seeme ikka mullapinnale maandub, siis ta juure alla võtab. Muidugi on võimalus, et te kaevate juba varakevadel, kohe, kui labidas maakera sisse läheb, peenra läbi ja mullused seemned, mis veel pole idanema hakanud, sügavale, aga järgmisel aastal võite need jälle pinnale tagasi tõsta. Võililleseeme elab mullas paar-kolm talve üle.Neljandaks on võilill igavesti sitke sell, kelle elujõud on vägevas juures ning kui te seda tervenisti kätte ei saa, murrab taim end ühel päeval ikkagi maapinnale, kus muruniidukiga talle palju häda teha ei õnnestu. Hea küll, korra lõikad peanupu ja lehed pooleks, aga siis kasvatab võilill maadligi hoidvad lehed ja ka õisikuvarb võib olla murus nii lühike, et õisikule sõrmi taha ei lükka. „Võilillele on omane kasvuvorm, mida nimetatakse rosett-taimeks, muruniiduk sõidab sellest üle,“ täpsustab professor Sellin.Viiendaks. Tuleme seemnete juurde tagasi. Ehkki võilill on putuktolmleja ning ükski mesilane ei suuda kollaseks värvunud niitu ignoreerida, tunneb see taim nähtust nimega neitsisigimine. Jah, ta suudab nii-öelda käima peale jääda iseendast ehk seeme areneb viljastamata õiest. Sedasi sirgunud uued taimed kannavad ema genoomi koopiat, põhimõtteliselt on tegu kloonidega, ja see nähtus on üheks põhjuseks, miks võilill on äärmiselt liigirohke perekond, sest emataime geneetiline eripära võib piirkonnas massiliselt levima hakata.Eestis on taimesüstemaatikud lugenud kokku – kinnitage rihmad! – umbes 165 liiki võililli. Tõsi, suuresti on tegemist mikro- või pisiliikidega ning mõndagi neist võib pidada teise liigi sünonüümiks. Kõigi nende eristamine nõuab teadlaselt head tahet, teravat silma, kogemust ja tunnetuslikku veendumust, mida võib vahel nimetada ka kunstiks.LAS MA MAALIN SU PÕLLU KOLLASEKS: Laiutav võilillevaip on iga mesilase kevadine unelm.Värvib lõuagi võikollaseksKevadel ühena esimestest lausaliselt laiutav võilill äratab lisaks mesilastele ka kõikvõimalike rohusööjate tähelepanu.Äkki olete kuulnud vanast karjapoiste trikist panna teisele võililleõis lõua alla, imetleda peegeldusest ja õietolmust kollaseks värvuvat kurgualust ning tõdeda, et ju on menüüsse tekkinud või tekkimas ohtralt võid. Vanal ajaviiteviguril võis olla niipalju tõepõhja all, et küllap pikalt aina kahanevate heinavarude peal elanud lehm mõnuga kevadist esimest värsket rohelist sisse ahmis, küllap seejärel piim rammusamaks läks ja küllap sest võid tehti.Osade rohusööjate eest kaitseb võilill end piimmahlaga. Teate küll seda valkjat vedelikku, mis kätele ja riietele plekid jätab. Piimmahlal ongi kaks ülesannet: täita toitainete transportimise ja säilitamise rolli ning peletada oma maitse ja isegi kerge kihvtisusega eemale osasid söödikuid. Suuremad loomad end muidugi sellest võttest eriti heidutada ei lase, krõmpsutavad et kõht punnis.Kui võilillel seemned valmis saavad, värvuvad nad peast halliks ja see on üks märkidest, et kevad on läbi ning suvi käes. Nii-öelda parašütistid teele saadetud, tõmbuvad muidu lopsakalt laiutanud taimed koomale, tehes ruumi teistele, kelle kasvuaeg nüüd kätte jõudnud.KÄTTE ON JÕUDNUD SUVI: Kui võilill õitsemise lõpetab, võib looduse aastaringi mõttes lugeda kevade lõppenuks."
ohtuleht,  eile 22:10,Uudised,https://tervis.ohtuleht.ee/1034560/kiik-kui-nakatumisnaitaja-langeb-alla-200-voib-maskikohustuse-kaotada,"Kiik: kui nakatumisnäitaja langeb alla 200, võib maskikohustuse kaotada (52)","Tanel Kiik, Irja LutsarEestis võib siseruumides maskikandmise kohustus kaduda juba paari nädala pärast. Mis tingimused peavad olema täidetud, et pea pool aastat kehtinud näo katmise kohustus tühistatakse, on arutluse all nii teadusnõukojas kui ka valitsuses.Maskikandmise kohustus on Eestis kehtinud pool aastat, vahendas „Aktuaalne kaamera“. Kui sügisel suhtuti sellesse täie tõsidusega, siis nüüd näitab lühike käik kaubanduskeskuses, et paljude jaoks on see nõue puhas formaalsus.„Inimesed kannavad maski mitte hingamisteede ehk siis nina ja suu ees, vaid lõua otsas, kõrva taga... Seda maski näperdatakse, liigutatakse edasi-tagasi lõua alla, lõua otsast jälle nina ette,“ nentis isikukaitsevahendite ekspert Ille Nakurt-Murumaa.Sarnast pilti ei näe mitte ainult kaubanduskeskustes, aga ka koolides, kus maskid on kohustuslikud alates 12. eluaastast. Aastaid isikukaitsevahendite kasutamist õpetanud naise hinnangul ei ole maskikandmise kohustus koolides põhjendatud.„Üldhariduskoolides korralikku maski kandmist ei ole võimalik saavutada. Minu arvamus on, et koolides maskikandmise nõue on meie pettekujutelm, lootus, et see takistab nakkuse levikut,“ ütles Nakurt-Murumaa.Novembri lõpust kehtiva maskikandmise kohustuse kaotamist arutasid sel nädalal nii teadusnõukoda kui ka valitsus, kuid üksmeelele ei jõutud kummaski.„Sellest esmaspäevast tuli rida avamisi. Vaatame, mis on selle efekt. Järgmisest esmaspäevast tuleb ka terve rida leevendusi. Vaatame, kuidas meie epidemioloogiline olukord muutub. Pigem on see siiski nädalate, kui kuude või aastate küsimus,“ märkis viroloogiaprofessor Irja Lutsar.Eestis on nakatumise tase langenud üheksa nädalat järjest. Samas kasvab jõudsalt vaktsineeritute arv.„Need positiivsed arengud jätkuvad, siis kindlasti suvekuudel on võimalik minna maskikohustuselt üle maskisoovitusele siseruumides. Kui meie nakatumisnäitaja saja tuhande elaniku kohta langeb alla 200, siis võib öelda, et oleme sellises tsoonis, kus võib selliseid leevendusi teha,“ lubas tervise- ja tööminister Tanel Kiik.Praegu on tekkinud olukord, kus viiendas klassis üks pinginaabritest peab maski kandma, sest on juba 12, aga tema sõber on sellest kohustusest pääsenud, sest on kõigest 11. „Haridusvaldkonnas on tõenäoliselt mõistlikum, kui me valmistume sügiseseks perioodiks, pigem neid otsuseid teha klassiastmete või kooliastmete kaupa, mitte niivõrd vanusepõhiselt,“ sõnas Kiik. Hetkeseisuga on viimase kahe nädala koroonanakatumise näitaja saja tuhande inimese kohta 276. Märtsis viiruse leviku kõrghetkel oli see üle 1500."
ohtuleht,  eile 20:44,Maailm,https://www.ohtuleht.ee/1034554/marid-kardavad-oma-usukommete-keelamise-parast,Marid kardavad oma usukommete keelamise pärast (4),"Eestlaste hõimlased marid muretsevad, sest nende siseminister Mihhail Danilov andis korralduse, mis keelab „radikaalsete kalduvustega“ maridel oma vanu usukombeid kohaliku valitsuse hallatud pindadel praktiseerida. Mari traditsiooniline religioon on looduskeskne.Maride muistset loodususku võib nimetada paganlikuks, kuid vaevalt et kuigi radikaalseks. Raadio Vaba Euroopa vahendab oma loos kohalike sõnu, kelle meelest on Mari Eli Vabariigi uus määrus solvav, tekitades lisaks muret, et võimud kavatsevad maride usukombeid veelgi rohkem kontrollima ja piirama hakata. Kuigi paljud marid on formaalselt õigeusku, hoiavad nad südames siiski tähtsat kohta koduvaimudele, esivanematele, hiitele ja loodusnähtustele.Marimaal elab umbes 700 000 inimest, neist pisut üle poole on mari rahvusest. Mari animism on (vähemalt praegu) Mari Eli Vabariigis üks kolmest ametlikult tunnustatud traditsioonilisest usundist õigeusu ja islami kõrval."
ohtuleht,  eile 20:13,Maailm,https://www.ohtuleht.ee/1034552/iisrael-ja-hamas-solmisid-relvarahu,Iisrael ja Hamas sõlmisid relvarahu (4),"Üksteist päeva kestnud pommitamine sai reede esimestel tundidel viimaks lõpu, kui Iisraeli valitsus ja terrorirühmitus Hamas relvarahus kokku leppisid. Konflikti võitjaks peavad end aga mõlemad.Kokku hukkus vastastikustes rünnakutes vähemalt 250 inimest, enamik neist Gaza sektoris, Iisraelis sai teadaolevalt surma 12 inimest. Hukkunute seas on enam kui 100 naist ja last.Rahu on õige habras ning juba reede varahommikul panid selle proovile madin ja kähmlused okupeeritud Ida-Jeruusalemmas al-Aqsa mošee ümbruses. Gaza tänavad täitusid aga juubeldavate inimestega ‒ nagu öeldud, peab ka Hamas end kokkuvõttes võitjaks ning ähvardas, et nende sõrm püsib endiselt päästikul, kirjutab BBC.Mõned iisraellased kritiseerisid peaminister Benjamin Netanyahut, et too lõpetas vasturünnakud liiga vara, samas hoidis algusest peale maailm konfliktil murelikult silma peal. Isegi USA, Iisraeli suurima liitlase välisminister Antony Blinken manitses, et demokraatliku riigina lasub Iisraelil suurem vastutus tavainimeste ja laste elusid säästa. Pärast relvarahu väljakuulutamist helistas Netanyahule USA president Joe Biden, et teda tänada. Hiljem avaldas ta kaastunnet kõigi hukkunute, nii iisraellaste kui ka palestiinlaste lähedastele. Peale selle vestles Biden rahuläbirääkimisi vahendanud Egiptuse presidendi Abdul Fattah al-Sisiga, kellel oli Ameerika ametivenna kõne üle enda sõnul ülimalt hea meel. Al-Sisi  kinnitas, et arutas Bideniga võimalusi, kuidas konfliktidest räsitud piirkonda mingigi rahu tuua.Tänapäevased kaklused käivad ka tänapäevaseid vahendeid kasutusele võttes. Yahoo News vahendab, et mõned Iisraeli noored kogunesid sotsiaalmeedia gruppidesse ning jututubadesse, et korraldada rünnakuid palestiinlaste ja nende äride vastu. Kuigi algul polevat Iisraeli politsei kaebustele kuigi tõsiselt reageerinud, on nad nüüdseks tuvastanud kümneid vägivaldseid intsidente, mis just sellistest online-gruppidest alguse said."
ohtuleht,  eile 19:50,Eesti uudised,https://www.ohtuleht.ee/1034550/hambaarstid-hadas-umbkeelsete-ametivendadega-nad-motlevad-kasumile-mitte-ravile,"Hambaarstid hädas umbkeelsete ametivendadega: „Nad mõtlevad kasumile, mitte ravile!“ ","„Suhtumine on selline, et hammas on valu korral vaja maksku mis maksab välja saada ja implantaat asemele kütta,“ on Eesti hambaarstid vihased idapiiri tagant viimastel aastatel Eestisse saabunud tohtrite peale. „Kui Venemaalt tuleb hambaarst ja tema juures suu lahti teed, hakkab tal kalkulaator peas käima: palju siit raha saaks välja võtta?“Eesti hambaarstid kurdavad, et viimastel aastatel on siia saabunud hulk venekeelseid ametivendi, kes erinevat meil harjumuspärasest kvaliteedist nii teadmiste kui ka eetiliste tõekspidamiste poolest. Kolmandatest riikidest pärit arstid olevat orienteeritud rohkem rahategemisele kui ravile.Lisaks puudulikule keeleoskusele on paljud uustulnukad hambaarstiks õppinud paarkümmend aastat tagasi. See polevatki suurim mure. Häda on üldise suhtumisega töösse. Uustulnukaid süüdistatakse muu hulgas selles, et ravi asemel eelistavad nad hambad välja tõmmata ning asendada need märksa kulukamate implantaatidega, mis täidab tohtri kukruid kiiremini kui pikk ja vaevarikas juureravi.Eriti palju venekeelseid tohtreid olevat viimasel ajal tulnud pealinna suurimasse – Tallinna hambapolikliinikusse. „Samal ajal, kui hammast puuriti, kirusid arst ja õde, et jälle on mingi ports uusi töötajaid tulnud,“ räägib patsient. Meedikud arutanud, et uutest kolleegidest pole keegi tulnud Tartu ülikoolist. Kõik on eranditult idapiiri tagant. Vanad tegijad süüakse välja ning asendatakse Venemaa ja Valgevene arstidega, kes sõnagi eesti keelt ei oska.Eesti keele oskuseta arst võib tööd jätkataKeeleoskuse peaks tagama 2019. aastast nõutav eestikeelne erialaeksam. Nimelt peab Eestis töötaval arstil olema arstikood, seda nii kohaliku kui ka välismaalt tulnud arsti puhul. Kui tohter saabub välisriigist, peab ta tegema Tartu ülikooli juures eestikeelse erialaeksami, et talle kood väljastataks. Samas töötab Eestis väidetavalt hulk arste, kelle keeleoskus on napp või puudub üldse.„Arstid, kelle eesti keele oskus on puudulik, peavad seda parandama, kuid võivad oma praksist jätkata,“ selgitab keeleameti direktor Ilmar Tomusk. „Kuni arst ei oska piisavalt eesti keelt, tuleb ettevõttel tagada, et patsient saaks arstist aru ning arst patsiendist. Üldjuhul tähendab see, et arsti kõrval töötab hästi eesti keelt ning arsti emakeelt oskav meditsiiniõde.“Esmase ettekirjutusega antakse töötajale aega üldjuhul üks aasta. „Seejärel toimub järelkontroll, mille tulemusel otsustatakse edasine menetlus,“ sõnab Tomusk. Tallinna hambapolikliiniku juhatuse esimees Maksim Volkov vastab Õhtulehele, et ta ei tea täpselt, kui palju on viimasel ajal tema kliinikusse välismaised arste tulnud. „Paljud venekeelsed arstid on ka Eesti kodanikud, kes on hariduse omandanud Moskvas või Peterburis,“ sõnab ta.Venemaalt tulnuid tema sõnul ei ole, on üksikud valgevenelased. Keeleoskuses ta probleemi ei näe. „Saadame kõik eesti keele kursustele, mille eest maksab hambapolikliinik.“Tallinna hambapolikliiniku kodulehel on 2020. aasta lõpu seisuga ära toodud 34 hambaarsti. 18 neist eesti, 15 vene ja üks araabiapärase nimega. Mitmed arstid töötavad arst-praktikandi tiitli all. Nimekirjas on nii Pavlovi-nimelise Peterburi riikliku ülikooli, Poltava meditsiinilise akadeemia kui ka Kiievi Šupiku-nimelise diplomijärgse täiendõppe akadeemia lõpetanud arste. Välisriigist tulijaile allahindlust ei tehta Terviseameti tervishoiuteenuste osakonna peaspetsialisti Liina Saare sõnul on viimase kuue aasta jooksul Eestis registrisse kantud 29 hambaarsti, kelle haridus on omandatud Venemaa Föderatsioonis. Ukrainast on samal perioodil registreeritud 36 ja Valgevenest viis hambaarsti. Kokku seega 70 hambaarsti.Kui 2015. aastal tuli Venemaalt hambaarste seitse ja Ukrainast 12 ning kahel järgneval aastal Venemaalt kummalgi kaheksa ning Ukrainast üheksa, siis alates 2018. aastast on toimunud märkimisväärne langus ning võõramaiseid tohtreid on saabunud mõni üksik.Saar selgitab, et 2019. aasta septembrist muutus tervishoiuteenuste korraldamise seadus. „Väljaspool Euroopa Liitu, Euroopa Majanduspiirkonda või Šveitsi hariduse omandanud tervishoiutöötaja ei saa enam registrisse, kui ta ei soorita eelnevalt vastavuseksamit.“Vastavuseksam koosneb praktikaperioodist ja kirjalikust eksamist ning seda saab sooritada ainult eesti keeles. Eksamit korraldab Tartu ülikool ning selle sisu on samaväärne Eestis arsti või hambaarsti lõpueksamiga.„Ukrainas või Venemaal kvalifikatsiooni omandanud arst või hambaarst saab Eestis töötada üksnes juhul, kui ta on registreeritud terviseameti hallatavas tervishoiutöötajate registris,“ lisab sotsiaalministeeriumi pressiesindaja Eva Lehtla. „Registrisse pääsemiseks peab arsti hariduslik ettevalmistus olema samaväärne Eestis nõutava hambaarsti ettevalmistusega. Allahindlust välisriikidest tulijate kvalifikatsioonile ei tehta.“Hambaarsti tööpraktika pikkuse määrab Tartu ülikooli komisjon ja see võib kesta ühest kuue kuuni. „Enamasti on kestuseks olnud neli kuud. Praktikat võib vajadusel pikendada ning see võib kokku kesta kuni aasta. Väljaspool nimetatud tööpraktikat tervishoiutöötajate registris registreerimata hambaarst tegutseda ei tohi,“ sõnab Lehtla.Kolmandatest riikidest pärit hambaarstide kohta tehtud kaebuste üle Lehtla sõnul eraldi arvestust ei peeta. „Neid on olnud kolm-neli aastas. Kõigist tervishoiuteenuse kvaliteedi eksperdikomisjonile (TKE) hambaravi kohta esitatud kaebustest on põhjendatuks osutunud pisut enam kui 28 protsenti.“ 18 aastat ettekirjutusi samale arstile Eestis töötavatelt arstidelt nõutakse eesti keele oskust tasemel C1 ehk emakeelele lähedasel tasemel. Keeleoskuse peab tagama tööandja ning kontrollorgan on keeleamet. Selle direktor Ilmar Tomusk märgib, et hambaravi ei ole keeleoskuse seisukohast kriitiline. „Hambaarstide keeleoskuse kohta on meile aastate jooksul kaebusi laekunud, kuid võrreldes mõne teise valdkonnaga, näiteks kaubandus-teenindus, muukeelne haridus, ei ole tegemist väga probleemse valdkonnaga.“Hambaarstide keeleoskust kontrollitakse vaid ametile laekuvate kaebuste alusel. Seejärel kontrollitakse nii keeletunnistuse olemasolu kui ka tegelikku keeleoskust. Viimastel aastatel on hambaarstide keelekontrollide käigus tulnud siiski teha mitu ettekirjutust. Näiteks jäi 2016. aastal keeleametile vahele Ida-Viru keskhaigla hambaarst, kellel oli C-kategooria tunnistus, kuid kelle keeleoskus ei vastanud nõuetele. Aasta hiljem said ettekirjutuse juba kolm sama haigla hambaarsti.2018. aastal sai keeleamet kaebuse Läänemere hambakliiniku ja Kaarli hambapolikliiniku hambaarstide kohta. „Läänemere hambakliinikus tehti ettekirjutus kolmele hambaarstile, järelkontrollis pikendati kahe arsti ettekirjutuse tähtaega,“ sõnab Tomusk. „Üks menetlus lõpetati, kuna arst oli töölt lahkunud. Kaarli hambapolikliinik teatas aga kohe vastuseks, et töötajaga on töösuhe lõpetatud.“Aasta hiljem kaevati keeleametile OÜ Liira & KO hambaarsti keeleoskuse üle. „Ettevõte oli alguses seisukohal, et kuna arst on välismaalt – seega välisspetsialist –, siis temale keeleoskuse nõue ei kohaldu,“ märgib Tomusk. Keeleametnikud tegid siiski ettekirjutuse, kuna arst peab sõltumata päritoluriigist Eesti keelt oskama. Järelkontrollis selgus, et töötajaga on töösuhe lõpetatud.Ida-Virumaal asuva Puru haigla hambaarsti keeleoskus on aga menetluses juba 2003. aastast ehk viimased 18 aastat. „Tema ettekirjutuse tähtaega on korduvalt pikendatud,“ sõnab Tomusk. Koroonapandeemia tingimustes Tomuski sõnul meditsiinitöötajate keeleoskust ei kontrollita. Seega on Puru haigla hambaarstil aega keelt omandada pandeemia lõppemiseni, siis tehakse uus kontroll.Valgevenest pärit hambaarst Ivan Rebert tuli Eestisse 2019. aasta sügisel ning asus tööle Tallinna hambapolikliinikusse. Eesti kolleegide vaenulikku suhtumist ta märganud ei ole. „Ma ei ole sellega kokku puutunud. Kui ei tea, kuidas asju korraldatakse, pöördun tihtipeale mõne eestikeelse kolleegi poole. Kõik aitavad ja selgitavad. Eriti alguses – näiteks kuidas retsepti kirjutada või muid küsimusi lahendada.“ „Probleeme ei ole üldse olnud. Suhtumine on positiivne,“ on ta küsimusest üllatunud. „Kui on vaja rääkida ja tekivad raskused, siis kõik aitavad. Polikliinik suhtub väga hästi.“Valgevenes töötas Rebert pärast ülikooli lõpetamist viis aastat kodulinna hambakliinikus. „See on väike linn, ehkki Eesti mõistes üsna suur,“ muigab ta. „Seal on 40 000 elanikku.“ Kodumaalt lahkus ta arenguvõimalusi otsima. „Minu kodulinnas selleks võimalusi polnud. Eesti hambaravi tase on Valgevenega võrreldes väga hea.“Ta selgitab, et ehkki põhiõpe on Valgevenes Eestiga sarnane, seisneb erinevus selles, et paljusid asju teavad Valgevene arstid ainult teoreetiliselt. „Meditsiin ja hambaravi arenevad väga kiiresti. Hambaravi on väga rahakulukas eriala. Valgevenes on aga ainult riiklikud polikliinikud – riigieelarvega. Seal väga palju võimalusi ei ole. Eestis on võimalik kasutada uusi meetodeid, tehnoloogiaid, aparaate. Saab proovida uusi asju ja areneda,“ on Rebert rahul. „Ma teadsin, et mitmed ravimeetodid on olemas, aga polnud neid proovida saanud. Tahtsin need ka praktikas järele proovida.“Valgevenes erapraksist luua ei saa ja siia tullakse sageli oma äri ajama. „Eestis elasid minu tuttavad, kes on samuti meditsiiniga seotud. Nad elavad siin juba ammu, nemad aitasid mind,“ sõnab Rebert. Massiliselt Valgevene arste siin siiski ei töötavat. „Uusi välismaalt tulnud arste väga palju ei ole. Tallinna hambapolikliinikus on lisaks minule vaid üks Valgevene arst. Üks ortodont on ka Ukrainast,“ märgib Rebert. Venemaa diplomiga arste on seevastu rohkem. „Aga mulle tundub, et need on pigem sellised, kes lõpetasid küll ülikooli Venemaal, aga on Eestist pärit.“Valgevene ülikoolis õppinud arst pidi Eestis oma kvalifikatsiooni kinnitama. „Pidin tegema praktika ja pärast seda Tartu ülikoolis lõpueksami,“ räägib Rebert. Ehkki praktika kestuseks on ette nähtud neli kuud, kujunes see koroonaviiruse puhkemise tõttu pikemaks. „Sooritasin eksami alles eelmise, 2020. aasta augustis, ehk ligi aasta pärast tööle asumist.“Tohter märgib, et varem olid reeglid leebemad. „Mul on tuttavaid, kes tulid siia, aga ei teinud ei keele- ega erialaeksamit. Praegu on kõiki reegleid karmistatud. Varem oli praktikat võimalik sooritada ükskõik kus, aga nüüd saab seda teha ainult Tartu ülikooli residentuuri juures kinnitatud asutustes.“Rebert selgitab, et vastavuseksamil eesti keele eksamit kui sellist eraldi ei olnud. „Oli professionaalne eksam, aga eesti keeles. Mul ei olnud sellega raskusi. Alustasin keeleõpinguid  juba Valgevenes Eestist hangitud õpiku abil. Õppisin iseseisvalt. Kui siia jõudsin, siis natuke rääkisin, rohkem sain aru. Lugeda ja kirjutada on suhteliselt lihtne, aga rääkida ja kuulata ja kõigest aru saada, mis toimub, oli natuke raske,“ nendib ta. „Siin saatis hambapolikliinik mu kursustele,“ ütleb Rebert. „Õppisin eraõpetaja juures. Rääkisime üksikasjaliselt erialastel teemadel, korraldasime selliseid dialooge, et patsient tuli oma murega ja mina vastasin, mida me teeme, kuidas teeme, kuidas kõik võib areneda... See kõik aitas, kui alustasin tööl rääkimist.“Tema sõnul tuleb arste, kes keelt eriti oska, ent on saanud arstikoodi, ette. „Jaa, nii on küll. Siis õde tõlgib. Kui ma alustasin töötamist, siis ka aitas minu õde/assistent. Pärast alustasin tasapisi ise patsiendiga rääkimist, suhtlemist, konsulteerimist. Algul oli raskusi, aga minu jaoks läks kõik suhteliselt kergesti ja kiiresti.“Suur probleem on tema sõnul see, et siin elavad venekeelsed arstid räägivad vabal ajal valdavalt vene keeles. „Neil on olemas suur eesti keele sõnavara, aga nad kardavad eesti keeles rääkida. Nad saavad aru, mis on kirjutatud, aga rääkida on raske.“Eesti eluga on Rebert rahul. „Mulle väga meeldib, kuidas eestlased kohtlevad loodust. See on siin nii tavaline asi, et inimene jalutab metsas,“ imestab ta. Üks suurimaid erinevusi võrreldes Valgevenega oli Reberti sõnul see, et Eestis saab paljud asjad aetud digitaalselt. „See oli minu jaoks üllatus. Valgevenes on alati vaja kohale minna, oodata, palju pabereid kokku koguda, et midagi vormistada. Siin saab paljud asjad aetud arvutis. See on väga mugav.“"
ohtuleht,  eile 18:41,Eesti uudised,https://www.ohtuleht.ee/1034545/edasiviiv-joud-rouge-volikogu-tegi-emapuhkusel-oleva-vallavanema-ametist-lahti,Edasiviiv jõud: Rõuge volikogu tegi emapuhkusel oleva vallavanema ametist lahti (4),"Juriidiline küsimus – kas väikse lapsega kodus olev naine on jätkuvalt poliitik?„Praegu on väga lihtne vaadata kalendrisse ja öelda, millal on kohalike omavalitsuste valimised. Rõuge volikogus on jõudude vahekord 13 : 14 ja tuleb üritada kuidagi tavalugejale seletada, et tegu ei ole vääritu käitumisega,“ selgitab Rõuge vallavolikogu esimees Tiit Niilo, miks avaldati umbusaldust vallavanem Mailis Kogerile, kes mullu aprillist on lapsehoolduspuhkusel.Rõuge vallavolikogu avaldas teisipäeval umbusaldust lapsehoolduspuhkusel viibivale vallavanemale Mailis Kogerile ja valis tema asemel vallajuhiks senise kohusetäitja Rein Loigu. Kui umbusaldusavaldus Kogerile kogus 14 häält, siis uus vallavanem kinnitati ametisse sisuliselt ühehäälselt.„Et võim vahetub, käib kohalike omavalitsuse elu juurde,“ tõdeb enam kui aasta lapsehoolduspuhkusel olnud ja äsja ametist lahti tehtud Mailis Koger. „Mis mind puudutab ja kurvaks teeb, on põhjuseks märgitud usalduse kaotus. Nagu ma kirjutasin oma pöördumises volikogule, siis olgu pigem valus tõde kui vilets vale. Kui ei ole midagi kirjutada, siis ei olegi vaja midagi kirjutada. Oleks piisanud põhjusest, et poliitiline võim vahetus ja ei soovita koostööd jätkata. See oleks kõlanud veidi paremini kui usalduse kaotus, mida mitte keegi ei oska seletada.“Võimu vahetudes vahetub ka juhtNiilo kinnitab, et toimunus ei ole kõige vähematki viidet naiste või emade mitteväärikale kohtlemisele. „Tegu on puhtalt valitava ametikohaga ja ei enamat,“ ütleb Niilo. „Keegi ei kujuta ette, et võimu vahetudes jääb valitsusjuht samaks. Sellist asja küsida ja küsimärgi alla panna ei ole asjalik.“„Puhkusel olev, haiguslehel olev või emapuhkusel olev poliitilisele töökohale valitud inimene ei saa õhku jääda,“ leiab Niilo. „Meil oli täpselt sama küsimus volikogu eestseisuses ja siin ei ole midagi seadusega korraldada. Risk amet kaotada on kõigil, kes soovivad avalikus elus osaleda ja kes lubavad ennast sellistele kohtadele valida.“Niilo kinnitab, et keegi ei soovi põhimõtteliselt väärata ega hukka mõista seni tehtut. „Me jätkame seda, mis tehtud eelmisel kolmel ja poolel aastal ning me saame poole aasta jooksul näidata, kas suudame teha paremini.“Kuplite vahel kõva konkurents„Vaatame kalendrisse,“ naerab Niilo selle peale, kui küsida talle kui volikogu esimehele esitatud umbusaldusavalduse kohta. „Umbusaldusavaldus ei ole kuidagipidi üllatus. Sisu seal ju päriselt ei ole. Kui oleks võimalus teha ise umbusaldusavaldus, siis sellise materjaliga kuidagi ei kannataks seda teha.“„Ma üldse ei dramatiseeri seda, et 5000 elanikuga vallas on sisuline ja päris konkurents. Meil ongi väga pingeline ja kõik peavad töötama nii opositsioonis kui ka koalitsioonis. Kui konkurents on päriselt olemas, siis on see edasiviiv jõud,“ leiab Niilo.„Ma olen kodus väga õnnelik, aga ma olin ka tööl käies väga õnnelik,“ ütleb Koger, et mingeid tulevikuplaane tal hetkel ei ole ja kodus lastega on piisavalt huvitav elu. „Läksin rõõmuga tööle ja tulin rõõmuga koju. Emaks olemine on kõige tähtsam ülesanne, mis ühel naisel olla saab. Ma olen rahul, aga inimeste taoline käitumine teeb kurvaks.“2007. aastal avaldas Järvamaa Koigi vallavalitsus umbusaldust vallavanem Jüri Randmäele, kes soovis jääda vanemapuhkusele. Enne seda oli Randmäe vallavanema kohalt juba ühe korra vanemapuhkusel käinud, kuid volikogu teist korda sellist asja ei lubanud. Randmäe oma ametist vabastamist kohtusse ei kaevanud, kuid toona ütles ta Järva Teatajale, et advokaatidele hinnangul oleks ta 95protsendilise tõenäosusega protsessi võitnud."
ohtuleht,  eile 18:23,Eesti uudised,https://www.ohtuleht.ee/1034544/diplomaat-clyde-kullile-esitatud-kahtlustus-holmab-tuhandete-eurode-omastamist,Diplomaat Clyde Kullile esitatud kahtlustus hõlmab tuhandete eurode omastamist (23),"Clyde Kull„Ütlen seda, et kahtlustus on esitatud omastamises ametiisiku poolt ning lisaks riigisaladuse salastatud välisteabe käitlemise nõuete rikkumises,“ rääkis riigiprokurör Inna Ombler ERRile.„See hõlmab pikemat ajaperioodi ja väga erinevaid ajaperioode ja mingi ajaperiood jääb eelmisse sajandisse,“ rääkis Kulli kaitsja, vandeadvokaat Aivar Pilv, lisades, et ajaperiood jääb 20–25 aasta taha.Pilve sõnul Kulli välisriikidele info edastamises ei kahtlustata. President Kersti Kaljulaid allkirjastas neljapäeval otsuse kutsuda tagasi Eesti suursaadik Pariisis Clyde Kull, kelle suhtes oli alustatud kriminaalmenetlust. Kullile on esitatud kahtlustus omastamises ametiisiku poolt ning riigisaladuse ja salastatud välisteabe käitlemise nõuete rikkumises."
ohtuleht,  eile 17:48,Krimi,https://www.ohtuleht.ee/1034542/galerii-saaremaal-porkasid-kokku-lapsi-vedanud-buss-ja-veok,GALERII | Saaremaal põrkasid kokku lapsi vedanud buss ja veok (14),"Saaremaal toimus liiklusõnnetus lapsi vedanud väikebussi ja veoauto vahel. Kaks 15aastast noormeest viidi kiirabiga tervisekontrolli.Kell 16.02 teatati, et Saaremaal Mehama külas toimus Risti-Virtsu-Kuivastu-Kuressaare mnt 98 km kokkupõrge Veoauto Scania ja Fordi väikebussi vahel. Õnnetuse hetkel oli veoautos ainult juht, 56aastane mees, väikebussis oli juht, 50aastane naine ja kaheksa last.Kiirabi viis tervisekontrolliks haiglasse kaks 15aastast noormeest, kes istusid õnnetuse hetkel väikebussis juhi kõrval. Rohkem inimesi praeguse info kohaselt viga ei saanud. Väikebuss koos lastega oli Saaremaal ekskursioonil ning oli õnnetuse hetkel tagasiteel Pärnusse.Esialgsetel andmetel sooritas veoauto vasakpööret peateelt kõrvalteele ning taga liikunud väikebuss sõitis otsa veomasina haagise taganurgale. Kaitseliidu buss viib ülejäänud lapsed ja bussijuhi Kuressaarde, kuni organiseeritakse neile uus transport Pärnusse."
ohtuleht,  eile 17:32,Eesti uudised,https://www.ohtuleht.ee/1034538/tammearu-paasteametit-voib-oodata-2-36-miljoni-suurune-karbe-mis-tahendaks-ka-koondamisi,"Tammearu: päästeametit võib oodata 2,36 miljoni suurune kärbe, mis tähendaks ka koondamisi (36)","Päästeametit võib järgmisel aastal oodata 2,36 miljoni euro suurune kärbe, mis tähendaks ka koondamisi, ütles päästeameti peadirektor Kuno Tammearu ERR-ile. „Kokkuhoiukohtade otsimisel peame arvesse võtma päästeametile antud ülesandeid, siseturvalisuse arengukava, uuendatud päästevõrgustiku strateegiat ning kohustust tagada parim võimalik päästeteenus,“ sõnas Tammearu.„Samas on selge, et nii suure kärpe puhul ei piisa majanduskulude ülevaatamisest, vaid tuleb vähendada ka inimeste arvu,“ nentis ta.Tammearu sõnul mõjutab see kõiki päästeameti teenuseid - ennetus, järelevalve ja reageerimine - ja seeläbi otseselt Eesti turvalisust.Ta märkis, et vaatab koos siseministeeriumiga võimalikud kärpekohad üle, kuid selguse kärbete vajalikkuses toob augustikuine majandusprognoos."
ohtuleht,  eile 17:32,Maailm,https://www.ohtuleht.ee/1034539/ekspolitseiniku-aiast-leiti-kumneid-surnukehi,Ekspolitseiniku aiast leiti kümneid surnukehi (8),"El Salvadori politsei vahistas 51aastase Hugo Ernesto Osorio Chávezi, kes tunnistas end süüdi kahe naise, ema ja tütre tapmises. Ent kui korravalvurid tema kodu läbi otsisid, avastasid nad sealt õõvastava leiu: endise politseiuurija tagahoovi on maetud vähemalt 24, aga võib-olla isegi kuni 40 inimese säilmed.Näib, et enamik neist on naised ja tüdrukud ning noorimad ohvrid võisid olla alles päris väikesed lapsed. Kõikide surnukehade väljakaevamine on aeganõudev töö ja võtab vähemalt kuu aega. Politsei usub, et mees on naisi tapnud aastaid ning on osa suuremast mõrvarite võrgustikust. Kahtlusaluseid on esialgu kümme ning nende seas leidub politseinikke, sõjaväelasi ja inimkaubitsejaid.Prokuratuur kommenteeris Associated Pressile, et Chávez võttis ohvritega ühendust sotsiaalvõrgustikes, lubas neile kõiksugu maad ja ilmad kokku – „Ameerika unistuse,“, sõnas prokurör –, ning mis neist naistest ja tüdrukutest edasi sai, võib vaid ette kujutada.Samal ajal kui uurijad töötavad, kogunevad maja juurde inimesed, kelle lähedased on viimastel aastatel kaduma läinud, lootuses, et võib-olla saavad nad vähemalt vastuse, mis nende pereliikmetega juhtus."
ohtuleht,  eile 16:47,Eesti uudised,https://www.ohtuleht.ee/1034533/miks-peab-tavatarbija-maksma-kinni-suurfirmade-maksusoodustuse-peaminister-kallas-see-pole-paris-niimoodi-,Miks peab tavatarbija maksma kinni suurfirmade maksusoodustuse? Peaminister Kallas: „See pole päris niimoodi.“ (15),"Valitsuse plaan viia riigi suurimate elektritarbijate taastuvelektritasud miinimumini ning katta tekkiv eelarveauk lihtrahva rahakotist, jõudis esimese, aga peaaegu märkamatu takistuseni. Nimelt ei saa riik ilmselt suurfirmadele teha päris nõnda suurt soodustust, kui soovinuks.Õhtuleht on varem kirjutanud majandus- ja taristuminister Taavi Aasa veetavast seadusemuudatusest, mis langetaks kõigilt elektri hiidtarbijailt (üle kümne gigavatt-tunni aastas) küsitavat taastuvelektritasu rohkem kui kuus korda. Sammu taga on soov meelitada Eestisse rohkem suurettevõtteid, sest taolised soodustused on olemas kõigis naaberriikides.Eesti plaanis kukutada tasud 15 protsendini senisest. Brüsselist on tulnud põhimõtteline heakskiit: see oleks riigiabi reeglitega kooskõlas. Aga need reeglid kehtivad vaid tänavuse aasta lõpuni. Eesti soodustus hakkaks kehtima alles 2023. aastast. Seega peab koalitsioon plaane kohendama: enam ei kirjutata soodustuse protsenti seadusesse, vaid seda saab tulevikus paika panna valitsuse määrusega. Nõnda välditakse loodetavasti vajadust, et seadust tuleb uuel aastal uuesti muutma hakata.Suurimat probleemi plaani juures uus samm aga ei lahenda. Opositsiooni kuuluvate kriitikute arvates on ebaaus, et firmade soodustuse peab kinni maksma tavatarbija. Suurt hoopi see lihtinimestele ei tähenda – vast paarkümmend senti kuus –, aga asi on põhimõttes. Ka konkurentsiamet kinnitab, et raha võetakse tavatarbija taskust.Miks kohtleb riik suurettevõtteid ja tavalisi elektrikasutajaid erinevalt?„See ei ole päris niimoodi. Suurettevõtete elektritarbimine on seotud väga paljude töökohtadega, mis on meile eriti teatud piirkondades väga olulised. Et need ettevõtted ei koliks Eestist ära, kuhugi kus on odavam – tegelikult on kõik riigid teinud neid soodustusi. Aga pikemas perspektiivis me olemegi ju taastuvenergiatasudega ette näinud oksjonisüsteemi vähempakkumiste jaoks, et koormust ka tavatarbijatele vähendada,“ vastas Kaja Kallas.Peaminister taob sama trummi, mida ka minister Aas varasemalt: sellepärast hakkabki soodustus kehtima aastast 2023, et siis langevad niikuinii kõigi tarbijate taastuvelektritasud. See vastab ka tõele. Aga need ei lange solidaarselt.Eluline näide: praegu maksab kuuma suveilmaga kosutav jäätis ühe euro. Kahe aasta pärast maksaks ta 90 senti. Kas maiustaja peaks siis olema rahul selle väikese hinnalangusega, kuigi ta teab, et tegelikult võiks seesama jäätis maksta ka 70 senti, kui suurimad jäätiseõgardid erikohtlemist ei saaks?Kallas rõhutas, et suurtarbijaile on vaja teha erand, et töökohad ja maksud jääksid Eestisse, ning sellest võidab lõpuks ka tavainimene. „Selle asja mõte on sotsiaalmajanduslik,“ ütles ta. „Eriti olukorras, kus meil on näiteks Ida-Virumaal seoses koroonakriisiga kasvav tööpuudus.“Sealjuures ei vaidle ka plaani kriitikud vastu, et suurtarbijaid tuleb moosida. Küsimus on pigem, miks ei laiene samad soodustused ka lihtrahvale, ehk et taastuvelektritasud vajaksid üldse suuremat reformi."
ohtuleht,  eile 15:56,Krimi,https://www.ohtuleht.ee/1034529/kas-lihula-tapja-karistus-oli-liiga-leebe-oigusteadlane-selgitab-miks-mikk-tarrastele-ei-maaratud-eluaegset-vangistust,"KAS LIHULA TAPJA KARISTUS OLI LIIGA LEEBE? Õigusteadlane selgitab, miks Mikk Tarrastele ei määratud eluaegset vangistust (5)","PÄÄSES ELUAEGSEST: Lihula tulistaja Mikk Tarraste pääses eluaegsest vangistusest, kuid prokuratuur kaebab otsuse edasi.„Liiga leebe karistus!“ on paljud ohvrite lähedased avaldanud pettumust Lihula tapjale Mikk Tarrastele määratud vangistuse üle.  Õigusteadlane Jaan Ginter selgitab, miks kaldus kaalukauss 20aastase, mitte eluaegse vangistuse poole.Tartu ülikooli õigusteaduskonna professori Jaan Ginteri sõnul on vangistus üldse kõige karmim ja ka ühiskonnale kõige kulukam karistus, mida meie õigussüsteem ette näeb. Vangistust kasutatakse ainult siis, kui situatsiooni ei ole võimalik leebemate karistustega lahendada.Eluaegne vangistus tekkis õigussüsteemi surmanuhtluse ärakaotamisel ning ongi kasutusel just situatsioonides, kus kunagi varem oleks käiku läinud surmanuhtlus. Sellistes situatsioonides, kus ühiskond leiab, et antud inimese puhul ei ole enam lootust, et selle kodanikuga oleks võimalik enam kunagi vabaduses koos elada.„Kahtlematult on Mikk Tarraste poolt toime pandud teod õõvastavad ja väärivad väga karmi karistust. 20 aastat vangistust on väga karm karistus. Selleks, et asuda läbikaalutult seisukohale, et ta väärib veel karmimat, eluaegset vangistust, tuleb selgusele jõuda, kuivõrd iseloomulik oli Mikk Tarrastele see, millega ta Lihula ümbruses eelmise aasta suvel hakkama sai,“ selgitab Ginter.„Seni avalikkusele teadaoleva informatsiooni alusel oli Mikk Tarraste varem elanud nii, et ta raskeid kuritegusid toime pannud ei olnud. Eelmise aasta 6. juunil aga hakkasid tal kuhjuma valed valikud. Valed valikud algasid sellest, et ta otsustas ilma autost oma relvi maha laadimata joobespäi sõita bensiinijaama midagi ostma. Järgmine vale valik oli bensiinijaamas vale liikumiskiiruse valik ning teistele autodele otsa sõitmine. Vale valik oli samuti sellele järgnenud sündmuskohalt lahkumine ja siis, olles joobes, autoga kraavi sõitmine. Kui ta neist valedest valikutest ühegi oleks jätnud tegemata, ei oleks järgnenud seda katastroofi, millesse ta nende valikute tõttu sattus,“ lausub Ginter.Õigussüsteem on Ginteri sõnul üles ehitatud nii, et kõige karmima ehk eluaegse vangistuse määramiseks peab jääma õhku oht, et vabanemisel paneb kurjategija toime uusi raskeid kuritegusid. Sellise järelduseni jõuavad kohtud siis, kui keegi on korduvalt jõudnud selleni, et otsustab toime panna raskeid kuritegusid. „Mikk Tarraste puhul on selline asi juhtunud üks kord, kui sündmused tema valede valikute tõttu järjest eskaleerusid ja jõudsid võigaste kuritegude toimepanemiseni,“ selgitab Ginter.„Karistuse valik sõltub ühelt poolt toime pandud kuriteost ning teiselt poolt kurjategija isikust. Praegu on meil Mikk Tarraste kohta teada ainult seda, et situatsiooni järjestikuse teravnemise puhul on ta ühel korral jõudnud äärmiselt raske kuriteo toimepanemiseni. Üks võimalus täiendava informatsiooni saamiseks oleks olnud, kui kohus oleks tõendina kriminaalasja juurde võtnud ka Mikk Tarraste päeviku. Selle tõendina vastuvõtmist taotles prokurör ja selle vastu oli advokaat. Seega tõenäoliselt see päevik oleks iseloomustanud Mikk Tarrastet negatiivsest küljest. Kahjuks kohus päevikut tõendina ei aktsepteerinud ja seetõttu ei ole võimalik ka sellele toetudes Mikk Tarraste tulevast käitumist ennustada ning ühel õhtupoolikul kuhjunud valede valikute alusel inimest lõplikult maha kanda ei ole põhjendatud,“ selgitab ta."
ohtuleht,  eile 15:29,Eesti uudised,https://www.ohtuleht.ee/1034512/tapa-ruseluses-sai-viga-naine-pealtnagija-briti-sodur-haaras-kinni-eesti-kaitsevaelase-abikaasast-kes-sai-peaporutuse-ja-sinikaid,"TAPA RÜSELUSES SAI VIGA NAINE! Pealtnägija: Briti sõdur haaras kinni Eesti kaitseväelase abikaasast, kes sai peapõrutuse ja sinikaid  (10)","Endine justiits- ja kaitseminister Urmas Reinsalu: Briti sõjaväepolitseil ei pruukinud olla õigust panna käed raudu Eesti kodanikulLIITLASED TÜLIS: Tapa rüselust Eesti kaitseväelase ja tema kaaskonna ning Briti sõdurite vahel uurib nüüd prokuratuur.Möödunud laupäeval lahvatas Tapal kohalike elanike ja liitlassõdurite rüselus. Pealtnägija sõnul sai Eesti kaitseväelase abikaasa kähmluses peapõrutuse ja kehale sinikaid. Küsimusi tekitab ka see, kas Briti sõjaväepolitseinikel oli ikka õigus rüseluse lõpetamiseks nii jõuliselt sekkuda.Möödunud idüllilisel maikuu laupäeva õhtupoolikul saatis Natalja (nimi muudetud) oma ema Tapa rongijaama, kui nad nägid, et rongijaama ees olevas pitsakohvikus on arenemas kohalike ja Briti liitlassõdurite vahel konflikt. „Briti sõdur võttis ühest tüdrukust kinni!“ kirjeldab Natalja hetke, millest sündmused arenesid rüseluseks.Juba rongijaama minnes said Natalja ja tema ema aru, et Tapa pitsakohviku ja Grossi toidupoe vahelisel alal on kaks seltskonda vaenu külvamas. „Kõndisime toidupoe nurgast rongijaama ja oli näha, et seal on mingi kätš,“ ütleb Natalja.Tema sõnul tegid britid pitsakohvikus valju häält, kui ühel hetkel jooksid osa neist toidupoe nurgale. Samale nurgale olid jõudnud kohalikud, kes olid pitsakohvikus lõpetanud sünnipäeva tähistamise.„Ära tule mulle lähemale!“ meenutab Natalja ühe tapalasest naise hüüet, kui briti sõdurid kohalike poole jooksid. Kuid sellest ei piisanud – üks britt haaras naise käest kinni. Seltskonnast kostus seepeale veel hüüdeid – „Ära puuduta mind!“, Ära puutu mu meest!“ –, kuid vaikus saabus siis, kui kõlas lause: „Kas sa ei tea, kes selle tüdruku abikaasa on?“Pealtnäha tõi see rahu maa peale. Britt lasi tüdrukul käest lahti ning eestlased – „Aktuaalse kaamera“ andmetel oli kohalike seas üks mees ja kolm naist – liikusid edasi omasoodu. Kuid ühel hetkel jooksid neile järele britid, sealhulgas needki, kes varem olid pitsakohviku juurde reservi jäänud.Seejärel toimus korraga paljut. Natalja sõnul jooksid britid pikali teise kohaliku tüdruku pikali ja läks suuremaks kähmluseks. Rüselus lõppes sellega, et kohale saabunud Briti sõjaväepolitsei lahutas tülitsejad ning pani käed rauda kohalikul mehel, kes teenib Eesti kaitseväe Tapa sõjaväelinnakus. Seda fakti kinnitas Õhtulehele ka kaitseväe peastaabi pressiesindaja.Virumaa Teataja käsutuses olevas videos on näha, kuidas kaitseväelane sõimab vulgaarselt sõjaväepolitseinikke ja süüdistab Briti sõdureid tema naise peksmises, samal ajal kui mitu politseinikku suruvad meest autoteel näoli. Endise justiits- ja kaitseministri Urmas Reinsalu hinnangul ei pruukinud – arvestades olemasolevat infot – Briti sõjaväepolitseil olla õigust panna Eesti kodanikul käed raudu: „Eesti sõjaväepolitseil on limiteeritud tegevus ja ta ei tegutse üldse avaliku korra kaitsealal, ammugi kui kõneleme Briti sõjaväepolitseist.“Natalja kinnitab, et nägi oma silmaga, kuidas Briti sõdur võttis Eesti kaitseväelase abikaasa käest kinni. Ta teab seda abielupaari isiklikult, kuid ei soostu neist rääkima täpsemalt muud kui seda, et abielunaine sai kähmluses peapõrutuse ja kehale sinikaid ning see on haiglas fikseeritud.„Nad [britid] kogu aeg istuvad seal [pitsakohvikus], sinna ei saa ligigi, ja nad kogu aeg karjuvad,“ räägib Natalja häiritult elust väikelinnas, mis üldiselt on idülliliselt vaikne ja rahulik. „Kui liigud linnas lapsega ringi, tulevad mõned britid ligi ajama libeda jutuga.“ Natalja sõnul ei huvita britte eitav vastus ja nende iha naiste järele võis ka möödunud laupäeval mõjutada sündmuste kulgu. Oma roll konfliktil ja madistamisel oli ka alkoholil, mida Natalja nägi pitsakohviku terrassi laudadel.Õhtuleht on varem kirjutanud, et kohalike sõnul võisid laupäevased sündmused alguse saada juba päeval, kui liitlasväelased demonstreerisid oma kohalolekut Tapa südames ehk Grossi toidukaupluse ees ning leidsid päeva jooksul endale mõnusa istumiskoha toidupoe taga pitsakohvikus, kus lisaks söögile telliti ka alkoholi. Kohalike sõnul on Tapal õige vähe söögikohti, kus saab väliterrassil nautida head ja paremat.Ühtlasi ärritab nii Nataljat kui ka teisi kohalikke pealtnägijaid see, et esialgsetes uudistes jäeti mulje, et kohapeal käis Eesti patrullpolitsei, kes olukorra lahendas. Tegelikult toimetasid sündmuspaigas eelkõige Eesti ja Briti sõjaväepolitsei; tsiviilpolitsei jõudis Tapale alles siis, kui olukord oli juba lahendatud.Natalja sõnul on abielupaar pöördunud politseisse. Varasemalt on politsei kinnitanud, et juhtumi kohta on alustatud menetlus, kuna teisipäeval laekus politseile süüteoavaldus. Ida prokuratuuri pressiesindaja Maria Gonjaki sõnul on laupäevaste sündmuste valguses alustatud kriminaalmenetlus kehalise väärkohtlemise paragrahvi alusel. Juhtunu puhul tahetakse selgust, kui palju inimesi osales rüseluses, mis oli nende roll ning millest sai kogu konflikt alguse. „Kuna intsidendi asjaolud on veel kõik täpsustamisel, siis seetõttu mingeid hinnanguid erinevate asjaosaliste tegevusele sündmuskohal ei saa hetkel anda,“ ütles Gonjak.Praeguseks on kannatanuna ütlused andnud 28aastane mees.Kaitseväe peastaabi pressijaoskonna ülema, kapten Taavi Karotamme sõnul reguleerib liitlaste sõjaväepolitsei tegevust Eestis Põhja-Atlandi lepingu osalisriikide vaheline relvajõudude staatust reguleeriv kokkulepe. Selle järgi võib sõjaväepolitseid väljapool militaaralasid kasutada kokkuleppel ja koostöös vastuvõtva riigi asutustega, kui see on vajalik distsipliini ja korra tagamiseks relvajõudude liikmete seas.Kaitseväe sõjaväepolitsei.„Sõjaväepolitsei tegeleb nii avalikus ruumis kui ka kaitseväe territooriumil ning haldusalas kaitseväelasi puudutavatele intsidentidele reageerimisega. Kui intsident jääb politsei- ja piirivalveameti (PPA) haldusalasse, siis tegeleb menetlusega PPA. Kui intsident nõuab kaitseväe sisest uurimist, siis juhib menetlust sõjaväepolitsei,“ täpsustab Karotamm. „Samuti on Eestis igaühel õigus võimaliku kuriteo toimepanemise kahtluse korral takistada kuriteo toimepanemist.“Endise justiits- ja kaitseministri Urmas Reinsalu hinnangul ei pruukinud – arvestades olemasolevat infot – Briti sõjaväepolitseil olla õigust panna Eesti kodanikul käed raudu: „Eesti sõjaväepolitseil on limiteeritud tegevus ja ta ei tegutse üldse avaliku korra kaitsealal, ammugi kui kõneleme Briti sõjaväepolitseist.“Urmas ReinsaluReinsalu ei suuda kokkulepetest-lepingutest Briti kontingendiga meenutada ühtegi punkti, mis võimaldaks võõral politseil võõras riigis toimetada võõraste kodanikega. Erandiks jääb üldinimlik arusaam, et iga inimene tohib ära hoida hädaseisundi. „Eesti ametivõimud peaksid andma selgitusi mis toimus ja mis oli õiguslikul alusel. Minule ei ole teada mingit õiguslikku alust,“ ütleb endine minister.Kokkuvõttes: sõjaväepolitsei tegeleb ainult sõjaväelastega. „Jah, see on põhimõte,“ kinnitab Reinsalu. „Kui Eesti sõjaväepolitseid vajatakse näiteks kriisiolukorras vms politseiülesannete täitmiseks, siis selle jaoks on väga eriline ja kindel protseduur, kuidas kaitseväge kasutada.“Siseministeeriumi korrakaitse- ja kriminaalpoliitika osakonna juhataja Henry Timbergi sõnul tagab Eestis avalikku korda PPA, kes tegutseb peamiselt politsei- ja piirivalveseaduse ning korrakaitseseaduse alusel, kuid ka teised korrakaitseorganid.„Sõjaväepolitsei tegevust reguleerib kaitseväe korralduse seadus, mille kohaselt on sõjaväepolitseil õigus teostada järelevalvet kaitseväelise distsipliini üle. Iga situatsiooni peab kindlasti vaatama tervikuna ja kontekstis,“ selgitab Timberg, andmata hinnanguid, kas konkreetselt Briti sõjaväepolitsei tegutses Tapal õigesti. „Sõjaväepolitsei avalikku korda ei taga. Küll aga kohalduvad Eestis kõigile õigused, mis lubavad hädakaitses tõrjuda võimalikku rünnakut, sh teise isiku kaitseks ning samuti õigus kinni pidada kuriteo toimepanemisel või vahetult pärast seda põgenemiskatselt tabatud isik, et ta üle anda politseile.“"
ohtuleht,  eile 15:29,Eesti uudised,https://www.ohtuleht.ee/1034525/uued-ajad-covid-19-vastu-vaktsineerimiseks-avanevad-laupaeval-kell-9,Uued ajad Covid-19 vastu vaktsineerimiseks avanevad laupäeval kell 9 (3),"Laupäeval, 22. mail alates kell 9.00 avatakse digiregistratuuris www.digilugu.ee üle 25 000 uue vaba aja Covid-19 vastu vaktsineerimiseks. Reede pärastlõunase seisuga on digiregistratuuris vabad ajad otsas ning uusi broneeringuid teha ei saa.Lisaks digiregistratuurile on neil, kellel interneti teel registreerumine keeruline, laupäeval alates kell 9 võimalik vaktsineerimiseks aega broneerida ka riigi infotelefonil 1247. Uued ajad lisatakse üle Eesti. „Tagame võimaluse vaktsineerida igas maakonnas, kuid võib olla hetki, mil mõnes Eesti osas vabu aegu saadaval ei ole,“ selgitab Covid-19 vaktsineerimise töörühma juht Marek Seer. „Siis on mõistlik oodata ja tulla tagasi näiteks järgmisel nädalavahetusel. Ükski soovija vaktsiinist ilma ei jää. Kui on soov sõita kodukohast kaugemale vaktsineerima, tuleb lihtsalt arvestada, et teise doosi saamiseks tuleb ette võtta sama reis.“  Kuna huvi Covid-19 vastu vaktsineerimise vastu on suur, võivad nädalavahetusel patsiendiportaali sisse logimiseks tekkida pikad järjekorrad. Seepärast soovitavad korraldajad neil inimestel, kes soovivad näiteks alla laadida vaktsineerimistõendit, seda mitte jätta nädalavahetuseks. Oma retsepte saab vaadata aadressilt www.eesti.ee, koroonatesti tulemust vaadata SYNLABi rakendusest testi.me ja eriarstile aja panna raviasutuse registratuuri telefoni kaudu. „Loodame aegade broneerimise nädalavahetusse nihutamisega hajutada koormust Patsiendiportaalile, et ligipääs teistele teenustele nädala sees ei kannataks. Palume ebamugavuste pärast vabandust ja palume veel veidi kannatust – suurem tung peaks hakkama peagi vähenema,“ loodab Seer.  Järgmisel korral lisatakse suurem hulk aegu vaktsineerimise broneerimiseks laupäeval, 29. mail.Alates sellest nädalast on vaktsineerimine avatud kõigile vanuserühmadele alates 16. eluaastast.Tänahommikuse seisuga on Eestis vähemalt ühe doosiga Covid-19 vastu vaktsineeritud 423 637 inimest, mis on 39,4 protsenti täisealisest elanikkonnast. Covid-19 vaktsineerimise eesmärgid on kaitsta riskirühmi, kelle nakatumisel võib koroonahaigus kulgeda raskemalt, ennetada ja vähendada koroona põhjustatud haigus- ning surmajuhtumeid, vähendada koormust tervishoiusüsteemile ja majandusele ning kindlustada ühiskonnaelu normaalset toimimist. Ametlik info vaktsineerimise kohta: www.vaktsineeri.ee."
ohtuleht,  eile 14:02,Eesti uudised,https://www.ohtuleht.ee/1034513/kaitsevae-juhataja-martin-herem-kasi-sudamel-et-orkestri-ja-kaplanite-koondamine-pole-valjapressimine,"Kaitseväe juhataja Martin Herem: käsi südamel, et orkestri ja kaplanite koondamine pole väljapressimine! (82)","Kaitseväe juhataja kindralleitnant Martin Herem.Peaminister Kaja Kallas süüdistas neljapäevasel valitsuse pressikonverentsil läbi lillede kaitseväe juhatajat Martin Heremit riikliku kärpekäsu naeruvääristamises, Keskerakonna aseesimees Jaanus Karilaid peab mõistlikuks suisa sõjaväelase vallandamist. Herem vannub enesekaitseks, et mingit trikitamist ta ei tee.Koalitsioonipoliitikute hinnangul saanuks Herem leida kaitseväes ka teistsuguseid kärpekohti, mis avalikkuses nõnda palju pahameelt ei tekitaks. Kindralleitnant Herem kaitses oma valikuid aga militaarfoorumis tehtud postitustes: „Panen käe südamele ja ütlen: mitte mingit peenikest mängu, väljapressimist, ära tegemist vms ei ole kaitseväe kärbetega kavandanud.“Üks Heremile osaks saanud kriitikakohti on kavatsustega liiga vara väljatulek. Nagu Kallas pressikonverentsil ütles, peab kaitseministeerium oma kärpekohad leidma alles juunis. Heremi sõnul oli tegelikult kärpekava valmis tehtud aga juba eelmisel aastal ja eelmise valitsuse all.„Kuna üheks kärpekohaks on personal, siis on minu arvates äärmiselt mõistlik see ennekõike nende inimestega läbi rääkida. Vähemalt tuleb neile öelda, et selline ettepanek ministrile läheb. Enne seda või samal ajal tasub muidugi ka ministri seisukohti selgitada. See oli tehtud eelmiseks nädalaks. Kaitsevägi alustas inimestele tulevikuvõimaluste selgitamist,“ kirjutas kaitseväe juhataja.„Reedel 14. mail, hakkas ajakirjandus huvi tundma personali koondamiste vastu. Loomulikult, kuna plaan oli juba aasta tagasi koostatud ja juttu oli sellest olnud nii avatud kui suletud ringides, siis oli info ka meediani jõudnud.Samal päeval saatsin kõikidele kaitseväe teenistujatele (umbes 5000 inimest) kirja, kus selgitasin olukorda, eesmärke ja võimalikke samme. Enne seda olin kohtunud peakaplani ja orkestrijuhiga. Viimastele selgitasin veidi detailsemalt, mida tähendab „… nii kaplaniteenistus kui ka orkester lõpetavad sellisel kujul oma tegevuse“,“ jätkas Herem. „Pühapäevaks oli kogunenud kriitiline hulk ajakirjanduse infopäringuid. Selleks ajaks olime loodetavasti enamiku oma inimesteni jõudnud ametliku infoga (e-mail ja ülemad). Tundus olevat õige aeg anda ametlik info spekulatsioonide vältimiseks ka ajakirjandusele. Sisuliselt oli tegemist teenistujatele läinud teatega.“Heremi sõnul on kaplanite koondamine ja orkestri kaotamine vaid umbes 10 protsenti kõigist kaitseväe kärbetest. Tema on pidanud need otsused langetama ja mõistagi ka vastutab nende eest.„Paraku on kaitseväega nagu iga pallimänguga. Pealtvaatajad teavad alati täpselt ja eksimatult, kuidas tegelikult peab treenima ja mängima. Treener ja mängijad on lollakad. See, et arvaja ise spordialaga õige vähe on tegelenud ja et ta mitte kunagi oma arvamust teoks ei suuda teha, pole oluline,“ kritiseeris Herem avalikke arvajaid.Kaitseväe orkestri kulud on igal aastal veidi alla pooleteise miljoni euro ja esinemisi 240 ringis. Heremi sõnul on neist vaid paarkümmend vältimatud, ülejäänud kuuluvad meelelahutuse valda. „Oleks ma nädal tagasi teadnud, et kaitsevägi ja PPA [politsei- ja piirivalveamet] on ainukesed puhkpillimuusika hoidjad Eestis… Ma poleks nii julge olnud. Ma ei teadnud, et Eesti muusikamaailm on puhkpillimuusika säilimisest eemaldunud ja loodab kaitseväele/PPA-le,“ viskas sõjaväelane nalja. „Kui nüüd tõsiselt rääkida, siis orkestri praeguste kohustuste näol on ümberkujundamine ainuõige käik. Nüüdsed tegevväelastest orkestriliikmed võiksid teenida osakoormusega riigitöötajatena, mis võimaldaks neil nii tseremooniate toetamise kui ka kokkuharjutamise. Seda kõike teeksid nad jätkuvalt kaitseväe vormides ja rivikorras. Seda muuseas nimetatakse koondamiseks.“"
ohtuleht,  eile 10:59,Krimi,https://www.ohtuleht.ee/1034497/kajakiga-umber-lainud-inimesed-jaid-merehatta,Kajakiga ümber läinud inimesed jäid merehätta (1),"Neljapäeval kell 20.22 sai häirekeskus teate, et Viimsi vallas Püünsi külas on merel kajakiga ümber läinud kaks inimest.Päästjate saabudes olid merehätta sattunud inimesed jõudnud väikesele saarele, kuhu päästjad neile järgnesid. Alajahtunud kannatanud anti üle kiirabile. Kajakisõitjad toimetati haiglasse tervisekontrolli."
ohtuleht,  eile 10:32,Uudised,https://tervis.ohtuleht.ee/1034158/oopaevaga-lisandus-226-positiivset-koroonatesti-haiglaravi-vajab-197-patsienti,"Ööpäevaga lisandus 226 positiivset koroonatesti, haiglaravi vajab 197 patsienti (127)","Rahvastikuregistri andmetel laekus enim uusi positiivseid testitulemusi Harjumaale, kus koroonaviirusega nakatumine tuvastati 79 inimesel. 53 uutest Harjumaa haigusjuhtudest on Tallinnas.Ida-Virumaale lisandus 59, Tartumaale 25, Valgamaale 16 ja Pärnumaale 13 uut nakkusjuhtu. Lääne-Viru- ja Läänemaale lisandus 6, Põlvamaale 5, Jõgeva-, Saare- ja Viljandimaale 3, Järva-, Rapla- ja Võrumaale 1 uut positiivset testitulemust. Hiiumaale uusi nakkusjuhte ei lisandunud. 5 positiivse testitulemuse saanul puudus rahvastikuregistris märgitud elukoht.Viimase 14 päeva haigestumus 100 000 inimese kohta on 276,7 ning esmaste positiivsete tulemuste osakaal tehtud testide koguarvust 5,8%.Haiglaravi vajab 197 patsienti21. mai hommikuse seisuga viibib haiglas 197 COVID-19 patsienti, nendest intensiivravi vajab 28 patsienti, kellest omakorda juhitaval hingamisel on 19 inimest.Uusi COVID-19 haigusjuhtumeid avati haiglates kokku 19. Koju saadeti 13 inimest, üks inimene viidi üle mitte-COVID-19 osakonda.Haiglaravi on kokku vajanud 6,8% haigete üldarvust. Haiglaravil olevate patsientide keskmine vanus on 65 aastat, kõikidest haiglaravi vajavatest patsientidest on üle 60-aastased 134 inimest (68%).Ööpäeva jooksul suri neli koroonaviirusega nakatunud inimest: 72aastane mees, 74aastane naine, 90aastane mees ja 97aastane naine. Kokku on Eestis surnud 1239 koroonaviirusega nakatunud inimest.Tänaseks on haiglates lõpetatud 7690 COVID-19 haigusjuhtumit 7345 inimesega.21. mai seisuga on tervenenud 120 149 inimest. Neist 78 506 inimese (65,3%) haigusjuhtum on lõpetatud, 41 634 inimese (34,7%) puhul on positiivsest testist möödunud rohkem kui 28 päeva ja inimene ei viibi haiglaravil ehk ootab tervenemise kinnitamist.Eestis on koroonaviiruse tuvastamise võimekuse tekkimisest 2020. aasta kevadest tehtud enam kui 1 384 424 viiruse SARS-CoV2 määramise testi. Esmaseid positiivseid teste on kokku olnud 128 309.Koroonatestide täpsemat statistikat saab vaadata SIIT.Eestis on COVID-19 vastu vaktsineerimisi tehtud 423 637 inimeseleTänahommikuse seisuga on vaktsineerimisi tehtud kokku 423 637 inimesele, kellest 209 019 on pooleli oleva vaktsineerimisega, 214 618 inimese vaktsineerimiskuur on lõpetatud. Ööpäeva jooksul manustati 14 732 doosi, kokku on manustatud 617 888 vaktsiinidoosi. Alates tänasest loetakse immunoprofülaktika komisjoni otsusele tuginedes COVID-19 vaktsineerimise avaandmetes ja Terviseameti koroonakaardil täielikult vaktsineerituteks ka isikud, kes on kahedoosilise vaktsiini puhul saanud ühe doosi ning COVID-19 läbi põdenud.Sel nädalal avati COVID-19 vastu vaktsineerimiseks aja broneerimine kõigile inimestele, kes on vähemalt 16 aastased. Hetkel on ajad peaaegu otsas, uus suurem hulk aegu broneerimiseks üle Eesti avatakse laupäeval, 22. mail.  Aja COVID-19 vastu vaktsineerimiseks saab broneerida digiregistratuuris www.digilugu.ee ja kesksel telefonil 1247.Vaktsineerimise korraldajad paluvad inimestelt kannatlikkust – esialgu on aegu pakkuda vähem, kui on soovijaid, kuid järgmistel nädalatel vaktsiinitarned suurenevad ning mai- ja juunikuu jooksul saavad kõik soovijad esimese kaitsesüsti.Tehniliste küsimuste või digiregistratuuris aja broneerimise osas võib võtta ühendust TEHIKu kasutajatoega telefonil 794 3943 või e-posti aadressil abi@tehik.ee (iga päev kell 7-22).Laadi alla HOIA rakendusLaadi Google Play või App Store’i kaudu oma telefoni mobiilirakendus HOIA, mis teavitab sind, kui oled olnud lähikontaktis koroonaviiruse kandjaga. Samuti saad nii anonüümselt teavitada teisi kasutajaid enda haigestumisest. Rakenduse kasutajate telefonid vahetavad omavahel anonüümseid koode ning riik, rakenduse tootja ega telefoni tootja ei saa teada, kes kellega lähikontaktis oli. Loe lisa www.hoia.me.Tervise ja Heaolu Infosüsteemide Keskuse (TEHIK) andmetel on tänase seisuga HOIA rakendust alla laaditud 276 266 korda. Läbi rakenduse on end haigeks märgitud 6782 korda, millest aktiivseid haigusjuhte on hetkel 86.Selleks, et HOIA saaks lähikontaktseid teavitada, peab see olema alla laaditud ja aktiveeritud enne haigestumist. Haigestunuks märkimise järel on HOIA oma eesmärgi täitnud ja lakkab teavitusi saatmast. Peale tervenemist on kasutajal võimalik taas HOIA alla laadida või selle seadetest oma andmed kustutada ning see alustab tööd otsast peale.Koroonatestimine.ee koduleht koondab infot saatekirjaga, piiriülese ja tasulise testimise kohta. Lisaks on seal vajalik info arstidele ning tööandjatele. Samuti on sel lehel võimalik broneerida endale aeg saatekirja olemasolul, saada sertifikaadi infot, klienditoe numbreid ja asukoha koordinaate testimiskohtade kohta.Olukord paraneb, kuid oht ei ole möödasVäga kõrge riskitaseme tõttu tuleb ka ilusate ilmade saabudes hoida teiste inimestega turvalist vahemaad, vältida kogunemisi, hoiduda pidudest ja kanda siseruumides maski. Isegi väheste haigusnähtude korral tuleb minna testima ning haige või lähikontaktsena jääda koju.Leevenenud piirangute kohta saab lisainformatsiooni siit.Infot koroonaviiruse, COVID-19 haiguse ja vaktsiinide kohta otsi ainult usaldusväärsetest allikatest. Vaktsineerimisega seotud info leiab veebilehelt www.vaktsineeri.ee. Lisainfot COVID-19 kohta leiab terviseameti veebi- ja Facebooki-lehelt."
ohtuleht,  eile 10:32,Uudised,https://tervis.ohtuleht.ee/1034158/oopaevaga-lisandus-226-positiivset-koroonatesti-haiglaravi-vajab-197-patsienti,"Ööpäevaga lisandus 226 positiivset koroonatesti, haiglaravi vajab 197 patsienti (127)","Rahvastikuregistri andmetel laekus enim uusi positiivseid testitulemusi Harjumaale, kus koroonaviirusega nakatumine tuvastati 79 inimesel. 53 uutest Harjumaa haigusjuhtudest on Tallinnas.Ida-Virumaale lisandus 59, Tartumaale 25, Valgamaale 16 ja Pärnumaale 13 uut nakkusjuhtu. Lääne-Viru- ja Läänemaale lisandus 6, Põlvamaale 5, Jõgeva-, Saare- ja Viljandimaale 3, Järva-, Rapla- ja Võrumaale 1 uut positiivset testitulemust. Hiiumaale uusi nakkusjuhte ei lisandunud. 5 positiivse testitulemuse saanul puudus rahvastikuregistris märgitud elukoht.Viimase 14 päeva haigestumus 100 000 inimese kohta on 276,7 ning esmaste positiivsete tulemuste osakaal tehtud testide koguarvust 5,8%.Haiglaravi vajab 197 patsienti21. mai hommikuse seisuga viibib haiglas 197 COVID-19 patsienti, nendest intensiivravi vajab 28 patsienti, kellest omakorda juhitaval hingamisel on 19 inimest.Uusi COVID-19 haigusjuhtumeid avati haiglates kokku 19. Koju saadeti 13 inimest, üks inimene viidi üle mitte-COVID-19 osakonda.Haiglaravi on kokku vajanud 6,8% haigete üldarvust. Haiglaravil olevate patsientide keskmine vanus on 65 aastat, kõikidest haiglaravi vajavatest patsientidest on üle 60-aastased 134 inimest (68%).Ööpäeva jooksul suri neli koroonaviirusega nakatunud inimest: 72aastane mees, 74aastane naine, 90aastane mees ja 97aastane naine. Kokku on Eestis surnud 1239 koroonaviirusega nakatunud inimest.Tänaseks on haiglates lõpetatud 7690 COVID-19 haigusjuhtumit 7345 inimesega.21. mai seisuga on tervenenud 120 149 inimest. Neist 78 506 inimese (65,3%) haigusjuhtum on lõpetatud, 41 634 inimese (34,7%) puhul on positiivsest testist möödunud rohkem kui 28 päeva ja inimene ei viibi haiglaravil ehk ootab tervenemise kinnitamist.Eestis on koroonaviiruse tuvastamise võimekuse tekkimisest 2020. aasta kevadest tehtud enam kui 1 384 424 viiruse SARS-CoV2 määramise testi. Esmaseid positiivseid teste on kokku olnud 128 309.Koroonatestide täpsemat statistikat saab vaadata SIIT.Eestis on COVID-19 vastu vaktsineerimisi tehtud 423 637 inimeseleTänahommikuse seisuga on vaktsineerimisi tehtud kokku 423 637 inimesele, kellest 209 019 on pooleli oleva vaktsineerimisega, 214 618 inimese vaktsineerimiskuur on lõpetatud. Ööpäeva jooksul manustati 14 732 doosi, kokku on manustatud 617 888 vaktsiinidoosi. Alates tänasest loetakse immunoprofülaktika komisjoni otsusele tuginedes COVID-19 vaktsineerimise avaandmetes ja Terviseameti koroonakaardil täielikult vaktsineerituteks ka isikud, kes on kahedoosilise vaktsiini puhul saanud ühe doosi ning COVID-19 läbi põdenud.Sel nädalal avati COVID-19 vastu vaktsineerimiseks aja broneerimine kõigile inimestele, kes on vähemalt 16 aastased. Hetkel on ajad peaaegu otsas, uus suurem hulk aegu broneerimiseks üle Eesti avatakse laupäeval, 22. mail.  Aja COVID-19 vastu vaktsineerimiseks saab broneerida digiregistratuuris www.digilugu.ee ja kesksel telefonil 1247.Vaktsineerimise korraldajad paluvad inimestelt kannatlikkust – esialgu on aegu pakkuda vähem, kui on soovijaid, kuid järgmistel nädalatel vaktsiinitarned suurenevad ning mai- ja juunikuu jooksul saavad kõik soovijad esimese kaitsesüsti.Tehniliste küsimuste või digiregistratuuris aja broneerimise osas võib võtta ühendust TEHIKu kasutajatoega telefonil 794 3943 või e-posti aadressil abi@tehik.ee (iga päev kell 7-22).Laadi alla HOIA rakendusLaadi Google Play või App Store’i kaudu oma telefoni mobiilirakendus HOIA, mis teavitab sind, kui oled olnud lähikontaktis koroonaviiruse kandjaga. Samuti saad nii anonüümselt teavitada teisi kasutajaid enda haigestumisest. Rakenduse kasutajate telefonid vahetavad omavahel anonüümseid koode ning riik, rakenduse tootja ega telefoni tootja ei saa teada, kes kellega lähikontaktis oli. Loe lisa www.hoia.me.Tervise ja Heaolu Infosüsteemide Keskuse (TEHIK) andmetel on tänase seisuga HOIA rakendust alla laaditud 276 266 korda. Läbi rakenduse on end haigeks märgitud 6782 korda, millest aktiivseid haigusjuhte on hetkel 86.Selleks, et HOIA saaks lähikontaktseid teavitada, peab see olema alla laaditud ja aktiveeritud enne haigestumist. Haigestunuks märkimise järel on HOIA oma eesmärgi täitnud ja lakkab teavitusi saatmast. Peale tervenemist on kasutajal võimalik taas HOIA alla laadida või selle seadetest oma andmed kustutada ning see alustab tööd otsast peale.Koroonatestimine.ee koduleht koondab infot saatekirjaga, piiriülese ja tasulise testimise kohta. Lisaks on seal vajalik info arstidele ning tööandjatele. Samuti on sel lehel võimalik broneerida endale aeg saatekirja olemasolul, saada sertifikaadi infot, klienditoe numbreid ja asukoha koordinaate testimiskohtade kohta.Olukord paraneb, kuid oht ei ole möödasVäga kõrge riskitaseme tõttu tuleb ka ilusate ilmade saabudes hoida teiste inimestega turvalist vahemaad, vältida kogunemisi, hoiduda pidudest ja kanda siseruumides maski. Isegi väheste haigusnähtude korral tuleb minna testima ning haige või lähikontaktsena jääda koju.Leevenenud piirangute kohta saab lisainformatsiooni siit.Infot koroonaviiruse, COVID-19 haiguse ja vaktsiinide kohta otsi ainult usaldusväärsetest allikatest. Vaktsineerimisega seotud info leiab veebilehelt www.vaktsineeri.ee. Lisainfot COVID-19 kohta leiab terviseameti veebi- ja Facebooki-lehelt."
ohtuleht,  eile 09:09,Krimi,https://www.ohtuleht.ee/1034486/fotod-viljandis-juhtus-kolme-autoga-avarii-uks-inimene-viidi-haiglasse,"FOTOD | Viljandis juhtus kolme autoga avarii, üks inimene viidi haiglasse ","Reedel kella 7.45 paiku juhtus liiklusõnnetus Viljandis Tallinna tänaval Maramaa puiestee ristmiku lähistel, kus põrkasid kokku kolm autot. Üks inimene sai viga.Esialgsetel andmetel sõitis sõiduauto Škoda Superb Tallinna poolt linna sisse ega märganud õigeaegselt tema ees teetakistuse taga oma sõidujärjekorda oodanud sõiduautot Toyota. Škoda sõitis Toyotale tagant sisse ning sellest löögist paiskus Toyota omakorda vastassuunavööndis talle lähenenud Scania veoki vastu. Kokku oli kolmes autos neli inimest. Viga sai neist ainult Škoda juht, kes toimetati Viljandi haiglasse. Ülejäänud inimesed vaatas kiirabi kohapeal üle ega tuvastanud neil vigastusi. Liiklus oli õnnetuskohal häiritud üle tunni aja."
ohtuleht,  eile 08:32,Krimi,https://www.ohtuleht.ee/1034483/onnetuses-hukkus-atv-juht,Õnnetuses hukkus ATV-juht (3),"Neljapäeva õhtul kell 23.23 sai häirekeskuse teate, et Harjumaal Kose vallas on juhtunud liiklusõnnetus, milles hukkus ATVga sõitnud 36aastane mees.„Esialgsetel andmetel kaldus ATV Paunküla-Kiruvere-Ardu tee 7. kilomeetril laugest vasakkurvist paremale teelt välja ning paiskus ümber. Kuigi mees kandis kaitsekiivrit, olid tema vigastused siiski sellised, mille eest üksnes kiiver kaitsta ei suuda ning ta hukkus sündmuskohal,“ rääkis Põhja operatiivjuht Veiko Randlaine. Operatiivjuht lisas, et kahjuks ei suuda kaitsekiiver alati hullemat ära hoida ning ATVd juhtides peab arvestama selle sõiduki eripäradega. „Samuti tuleb sõidukiiruse valimisel arvestada ilmastikuoludega. Sündmuskohal oli sõidutee märg ning märjal teel on mistahes sõiduki üle kontrolli kaotamine lihtne. Seega tuleb alati valida selline sõidukiirus, mis reisijad turvaliselt kohale viib. Lisaks tuleb meeles pidada, et võrreldes autoga on ATVga sõitjad alati vähem kaitstud,“ ütles ta. Liiklusõnnetuse täpsemad asjaolud selgitatakse alustatud kriminaalmenetluses."
ohtuleht,  eile 06:25,Krimi,https://www.ohtuleht.ee/1034467/surmaga-loppenud-tooonnetus-kaevanduses-kohus-karistas-kopplaadurijuhti-tingimisi-vangistusega,Surmaga lõppenud tööõnnetus kaevanduses: kohus karistas kopplaadurijuhti tingimisi vangistusega (2),"Surmaga lõppenud õnnetus juhtus 2014. aasta 8. augusti hommikul Estonia kaevanduses. See juhtus kopplaadurite parklas, kus kaevanduse öine vahetus lõpetas parasjagu oma seitsmetunnist vahetust. 53aastane Anatoli oli just oma laaduri parkinud ja sellest väljunud, kui talle sõitis otsa Igori juhitud kopplaadur. Sel nädalal tunnistas Viru maakohus Igori süüdi paragrahvis, mis käsitleb tööohutusnõuete eiramist, kui sellega on ettevaatamatusest põhjustatud inimese surm ja karistas teda kahe aasta ja kümnekuulise tingimisi vangistusega. Kohtu all oli ka toonane allmaamäemeister Oleg, kes tunnistati süüdi tegevusetuses, mis viis tööõnnetuseni. Kohus karistas teda ühe aasta ja kuuekuulise tingimisi vangistusega. „Kohtuotsuse peale on õigus edasi kaevata apellatsiooni korras Tartu ringkonnakohtule,“ ütles Viru maakohtu pressiesindaja Kristi Ehrlich Õhtulehele."
ohtuleht,  20. mai 2021 23:42,Maailm,https://www.ohtuleht.ee/1034477/iisrael-ja-hamas-solmivad-reedest-relvarahu,Iisrael ja Hamas sõlmivad reedest relvarahu (4),"Palestiina laps, kes sai viga Iisraeli õhurünnakutesHamas teatas, et sõlmis Iisraeliga relvarahu reedel kella kahest öösel.Iisraeli meedia teatas neljapäeval, et peaminister Benjamin Netanyahu julgeolekukabinet on vaherahule andnud heakskiidu, vahendas ERRi uudisteportaal.Üksteist päeva kestnud konflikti jooksul on Iisraelis hukkunud 12 ja Gazas vähemalt 232 inimest."
ohtuleht, sotsiaalkaitseminister (Reformierakond),Eesti uudised,https://www.ohtuleht.ee/1034475/signe-riisalo-puudulik-ligipaasetavus-toidab-muuti-et-erivajadustega-inimesi-on-vahe-ja-olukord-ei-ole-uldse-nii-halb,"Signe Riisalo: puudulik ligipääsetavus toidab müüti, et erivajadustega inimesi on vähe ja olukord ei ole üldse nii halb (3)","Signe RiisaloKui tihti juurdleme oma igapäevategevuste juures ligipääsetavuse üle? Kas esimese hooga üldse adume, mida ligipääsetavuse all silmas peetakse? 20. mail tähistatakse rahvusvahelist ligipääsetavuse päeva ja seetõttu kutsun üles kõiki sel teemal kaasa mõtlema ja erinevaid ligipääsetavusega seotud kitsaskohti kui selle all kannatajaid tähele panema.Ligipääs avalikule inforuumile on miski, millele enamik inimestest mõtleb harva. Selleks ei näi ju ka põhjust olevat, üldjuhul saame oma igapäevased tööd, toimetamised suurepäraselt aetud. Nii ei oskagi me teadvustada, et osale Eesti inimestest on need samad tegevused igapäevane peavalu.Juurdepääs avalikele teenustele, olgu selleks käik apteeki, toidupoodi või mõnda ametiasutusse, aheldab aga tihtilugu ligipääsetavusprobleemiga kimpus olijad koju ja toidab müüti, et erivajadustega inimesi on vähe ning olukord ei ole üldse nii halb. Tegelikkuses kannatab aga nii digitaalses- kui füüsilises maailmas ligipääsetavusega seotud puuduste all 12% Eesti elanikkonnast (1). See on 154 000 eri raskusastme ja puudeliigiga Eesti inimest ja meie kõigi ühine eesmärk peab olema nende elu parimal võimalikul moel toetada.Elades „keskmisele“ orienteeritud ühiskonnakorralduses, jäävad meil tihtilugu märkamata need olukorrad, mis paljudele meie seast igapäevast ebamugavust tekitavad. Mõistmine tekib paraku alles siis, kui ise mingil eluhetkel oma tavapärasest rutiinist välja kistud oleme.Ligipääsetavusega seotud raskusi ei koge seega vaid erivajadusega inimesed. Niipea kui peame mõne vigastuse tõttu loobuma oma tavapärasest elukorraldusest või meist saavad näiteks lapsevanemad, seisame silmitsi olukordadega, kus puudub kaldtee, lift või raskendab meie teekonda hoopis kõrge tänavaäär.Samamoodi mõjutab meie liikumisvõimalusi vananemine. Nii tunnistab kõigest 41% 65aastastest ja vanematest (2), et neil puuduvad igapäevategevustes piirangud. See tähendab, et suurem osa meie vanemaealistest kannatab ligipääsetavusega seotud takistuste all. See on miski, millega peame arvestama, et meie jätkuvalt vananeva ühiskonna eest hoolt kanda ja juba täna valmistuda selleks, kui ühel päeval ise taoliste probleemidega silmitsi seisame.Hea meel on tõdeda, et viimastel aastatel on märgata ligipääsetavusega arvestamist nii erakui avalikus sektoris. Edusammude headeks näideteks on Riigi Kinnisvara AS poolt ligipääsetavate riigimajade rajamine, valitsuse pressikonverentside ning vabariigi aastapäeva teleülekannete ning laulu- ja tantsupeo vahendamine eesti viipekeeles ja kirjeldustõlkes, infoja abiliinide kasutamine kuulmispuudega inimestele kaugtõlke läbi ja Paksu Margareeta rekonstrueerimine ligipääsetavaks. Lähiaastatel töötatakse välja ka automaatsubtiitrite lahendus ERRi telesaadetele.Eesti Puuetega Inimeste Koja juht Meelis Joost on tõdenud, et ligipääsetava keskkonna disain peab algama rohujuure tasandilt. Ehk märksõnapaar „kaasav disain“ on see, millele iga (süsteemi) projekteerija, arhitekt, ehitaja jne peab oma tööd planeerides mõtlema. Kui elada pidevas ligipääsetavuse kriisis, tekib oma elukorraldusega leppimine. Ühiskonnana ei saa me aga aktsepteerida, et oluline osa inimestest meie ümber peab taolisi puudusi normaalsuseks. Muutus algab märkamisest ja meie inimesed peavad kõik olema samaväärselt ühiskonna tegemistesse kaasatud.2012. aastal võttis Eesti ÜRO puuetega inimeste õiguste konventsiooni ratifitseerimisel kohustuse parandada järjepidevalt puuetega inimeste olukorda. Konventsiooni artikkel 9 ütleb, et riik peab võtma kasutusele asjakohaseid meetmeid, tagamaks puuetega inimestele teistega võrdsetel alustel juurdepääs füüsilisele keskkonnale, transpordile, teabele ja suhtlusele, sealhulgas info- ja kommunikatsioonitehnoloogiatele ja -süsteemidele, ning muudele avalikele ehitistele ja teenustele nii linna- kui ka maapiirkondades. Nii on ka riigikantselei juures tegutsev Ligipääsetavuse rakkerühm seadnud ambitsioonika eesmärgi muuta Eesti aastaks 2035 ligipääsetavaks. Rakkerühma ülesannete hulka kuulub näiteks tehiskeskkondade ligipääsetavuse olukorra analüüs ja poliitikasuuniste ning lahenduste väljatöötamine, mida on võimalik ligipääsetavuse parandamiseks järgmise kümne aasta jooksul teha.Ka sotsiaalministeerium, ühes nelja teise ministeeriumiga, on valmistamas ette eelnõu, mis keskendub digitaalsele ligipääsetavusele. See tähendab, et teatud elektroonilistele ja digitaalsetele toodetele ja teenustele nagu näiteks pangaautomaadid, hakkavad kehtima kindlad ligipääsetavusnõuded. See omakorda lihtsustab erivajadusega inimese iseseisvat toimetulekut ja võimendab ühiskonna kaasatust üldiselt. Ka Eesti Puuetega Inimeste Koda aitab ministeeriumi valdkonna ekspertiisiga ning seisab selle eest, et vajalik info ligipääsetavuse vajaduste kohta jõuaks õigeaegselt otsustajateni.On oluline, et kõikidele inimestele Eesti 79 omavalitsuses on tagatud ligipääs inimväärsele ja väärikale elule. Selleks on aga vaja meie kõigi panust. Märkame ja pingutame ühiselt õnnelikuma Eesti nimel.(1) Sotsiaalkindlustusameti registriandmed(2) Elanikkonna tegevuspiirangute ja hooldusvajaduse uuring 2020"
ohtuleht,  20. mai 2021 21:12,Maailm,https://www.ohtuleht.ee/1034470/suur-tagaajamine-belgia-politsei-otsib-relvi-varastanud-sodurit,SUUR TAGAAJAMINE: Belgia politsei otsib relvi varastanud sõdurit (1),"46aastane laskeinstruktor Jürgen Conings (pildil) lahkus esmaspäeval oma Flandria kodust ning teda pole sestsaati nähtud. Belgia piiridel Saksamaa ja Hollandiga toimub ulatuslik inimjaht, sest veresaunaga ähvardanud mees ärandas enne haihtumist sõjaväe arsenalist mitu relva.Põhiotsingud käivad Hoge Kempeni rahvuspargis, mis piirneb Saksamaa ja Hollandiga ning on kolmapäevast saati külastajatele suletud. Politsei usub, et Conings on endiselt elus ning väga ohtlik: ta varastas mitu sõjaväerelva, muu hulgas ka raketiheitja. Näib siiski, et Conings jättis enamiku relvadest metsa äärde autosse. Kohalike elanike sõnul kostus pargist neljapäeva hommikul püssitärinat.Conings tegi ähvardusi mitmete tuntud belglaste ja ametkondade aadressil ning teisipäevast pandi politsei valve alla viroloog Marc Van Ranst koos perega, kirjutab The Brussels Times. Koju jäetud kirjas kurtis laskeinstruktor, et ei suuda elada ühiskonnas, „kus poliitikud ja viroloogid võtavad meilt kõik ära“. Paremäärmuslike vaadetega Conings oli Belgia valitsuse sõnul lisatud ka võimalike terroristide nimekirja."
ohtuleht,  20. mai 2021 20:43,Maailm,https://www.ohtuleht.ee/1034469/euroopa-komisjon-solmib-biontech-pfizeriga-1-8-miljardi-lisadoosi-lepingu,"Euroopa Komisjon sõlmib BioNTech-Pfizeriga 1,8 miljardi lisadoosi lepingu ","Euroopa Komisjon allkirjastas neljapäeval juba kolmanda ravimifirmadega BioNTech ja Pfizer sõlmitud lepingu, reserveerides kõikide ELi liikmesriikide nimel 1,8 miljardit lisadoosi – 2021. aasta lõpust kuni 2023. aastani. See võimaldab osta 900 miljonit doosi olemasolevat vaktsiini ja viirusevariantidele kohandatud vaktsiini (seda siiski vajaduse korral ja juhul, kui see on heaks kiidetud). Samuti on võimalus soetada veel 900 miljonit lisadoosi.Komisjon lisab pressiteates, et lepingu põhjal tuleb vaktsiini toota Euroopa Liidus ja selle olulisemad komponendidki peab hankima sealt. Ühtlasi sätestab see vaktsiinitarnete tagamise ning tugevdab ELi tootmisvõimsust, mis lubab omakorda aidata teisigi riike.Euroopa Komisjoni president Ursula von der Leyen (pildil) sõnas: „See on hea uudis meie pikaajaliseks võitluseks Euroopa kodanike kaitsmisel viiruse ja selle mutatsioonide eest! ELis on tagatud kuni 1,8 miljardi doosi tootmine ja tarnimine. Teiste tootjatega sõlmitavate võimalike lepingute puhul järgitakse sama mudelit – et see tooks kõigile kasu.“Euroopa Liidu eesmärk on, et juuliks saab kaitstud 70 protsenti täiskasvanud elanikest. See on varasem tähtaeg, kui seni on loodetud ning von der Leyeni sõnul on täiesti saavutatav."
ohtuleht,  20. mai 2021 19:47,Poliitika,https://www.ohtuleht.ee/1034465/riigisekretar-ei-nae-ratase-tegevuses-viiteid-korruptsioonile,Riigisekretär ei näe Ratase tegevuses viiteid korruptsioonile (41),"Riigikogu korruptsioonivastane erikomisjon arutas neljapäeval riigisekretäriga endise peaministri Jüri Ratase kohta ajakirjanduses avaldatud väiteid avalike vahendite erahuvides kasutamise kohta ja leidis, et kõik oli korrektne.Riigisekretär Taimar Peterkop ütles komisjonile, et ei näe endise peaministri tegevuses korruptsiooni elemente ning temale teadaolevate faktide põhjal saab järeldada, et ka õiguslikult on tegevus olnud korrektne, sest kulutused olid Jüri Ratase sõnul seotud  peaministri tööga.Peterkopi sõnul vastutab kulude eest kulujuht ja jälgib, et need oleksid õiguspärased, kuid ta möönis, et arvepidamine peab olema täpsem.Erikomisjoni esimehe Eduard Odinetsi (SDE) sõnul lubavad kuuldud selgitused tal arvata, et tegemist võib olla korruptsiooniga, kuna paljude kulutuste kohta ei olnud toodud konkreetseid selgitusi, kellele ja milleks täpselt kingitusi ja meelehead tehti.„Meile selgitati, et riigikantselei roll on teenindada peaministrit ja ei ole kombeks seada kahtluse alla tema soove,“ vahendas Odinets istungil räägitut. „Seega aktsepteeriti ka kingitusi ja arveid, mille puhul polnud täpselt teada, kellele need lähevad.“Odinetsi sõnul tuleb edaspidi olla avaliku raha kasutamisel läbipaistvam ja kindlasti järgida GRECO soovitust briifida ministreid ja nende poliitilisi nõunikke ametisse astumisel aususe ja eetika teemadel ning tagada neile samal teemal ka konfidentsiaalne nõustamine.Komisjoni liikme Marko Šorini sõnul on erikomisjoni pädevuses hinnata, kas kõrge riigiametniku tegevuses on midagi korruptiivset. „Tänased vastused on olnud ammendavad. Riigisekretäri kinnitusel ei ole endise peaministri tegevuses viiteid korruptsioonile ja see on olnud õiguspärane. Ka protokollitöötaja tõi välja, et ajakirjanduses ilmunud viide isiklikuks kasutamises kaasa pandud toidukorvide kohta ei vasta tõele ning kringlite ja muude kingituste tegemine peaministri poolt on olnud tavapärane,“ rääkis Šorin.Erikomisjon soovib oma istungitel jätkata avaliku raha erahuvides kasutamise küsimuse käsitlemist ja kutsub selleks istungile endise peaministri büroo juhatajad. Jüri Ratase esimese valitsuse ajal oli büroojuht Tanel Kiik, teise valitsuse ajal Johannes Merilai.Samuti soovib komisjon ülevaadet riigikogu kantselei ja presidendi kantselei esinduskuludega seotud eelarvest."
ohtuleht,  20. mai 2021 19:10,Maailm,https://www.ohtuleht.ee/1034463/kas-musteerium-saab-viimaks-lahenduse-kes-on-salaparane-somertoni-mees,KAS MÜSTEERIUM SAAB VIIMAKS LAHENDUSE? Kes on salapärane Somertoni mees ,"KES SEE ON? Somertoni mehe saladus on austraallasi painanud aastakümneid.1948. aasta 1. detsembril läks 16aastane Neil oma sõbraga Adelaide'i Somertoni randa hobustega ratsutama. Viisakalt riides mees, kes liival lebas, näis ratsutajatele niisama tukkuvat. Ent kui hobused otsa ringi pöörasid ja sama teed pidi tagasi tulid, märkasid poisid, et mees lamab ikka täpselt samas asendis... Oli ta spioon? Kellegi armuke? Kummalisse lukku on segatud muistne luulekogu, rongijaamast leitud kohver ja noore naise vallaslaps.Uurijad märkisid, et surnud mehe rõivastel polnud alles ühtegi firmamärki ega lipikut, need oli keegi ära lõiganud. Tal polnud kaasas dokumente, tema sõrmejälgi ei leitud ühestki andmebaasist ja hoolimata sellest, et tema foto tehti avalikuks, ei tulnud ükski lähedane teda otsima. Surnukehal puudusid välised vägivallatunnused, küll aga tuvastasid kohtuarstid tal sisemise verejooksu ning suurenenud põrna. Mingeid märke mürgitamisest aga polnud samuti – viimase einena olevat lahkunu söönud täiesti mürgivaba saiakese. Keegi ei osanud öelda, kes see salapärane surnu, rahvasuus Somertoni mees, olla võiks, ega osanud arvata ka seda, millesse ta suri.Kes on Kean?Üks juhtlõng siiski leidus: Adelaide'i raudteejaama jäetud kohver, milles olid samamoodi ilma igasuguse märgiseta rõivad ning niidirull – kusjuures selline, mida Austraalias ei müüda. Võõramaine niit oli sama, millega oli paigatud Somertoni mehe pükse. Mõnel kohvris leitud esemel seisis nimi Keane, ent mõnel oli see kirjutatud ilma e-ta. Austraalia ajalehed küsisid suurtes pealkirjades: „Kes on Kean?“, ent uurijad kahtlustasid, et Keane/Kean ei ole surnu pärisnimi, vaid kellegi – võib-olla tema enda? – tahtlik püüe mehe identiteedi kohta segadust külvata.Järjest enam võttis maad kahtlus, et Somertoni mees oli välismaine spioon.Alles järgmisel aastal avastasid uurijad seni kahe silma vahele jäänud detaili: salatasku mehe pükstes. Sellest leidsid nad tillukese kokkurullitud paberitüki, millele olid trükitud kaks sõna: Tamàm Shud. See tähendab pärsia keeles lõppu või lõpetamist ning paberitükike oli rebitud Pärsia 11. sajandi luuletaja Omar Khayyami teose „Rubàiyàt“ tõlkest.Pärsia luuletuse juhtlõng läheb veelgi huvitavamaks, kui välja ilmub mees, kes väidab, et ükskord leidis ta oma autost, mille parkis Somertoni ranna servale, just selle raamatu. Ta ulatab uurijatele autosse poetatud teose ning viimasest leheküljest ongi välja rebitud luulekogu viimane, kahesõnaline rida, „Tamàm Shud.“ Somertoni mehe pükstest leitud paberike sobitub leheküljes haigutavasse auku nagu pusletükk. Lisaks oli keegi raamatusse kritseldanud arusaamatu koodi ja telefoninumbri. Koodi pole seni suudetud avada, kuid telefoninumber viis küll ühe konkreetse inimeseni: noor medõde Jo Thomson, kes elas Somertoni rannast mõnesaja meetri kaugusel. Neiu tunnistas, et tal oli kunagi tõesti „Rubàiyàti“ tõlge, ent ta kinkis selle ära. Uurijate jahmatuseks tuli aga välja, et ärakingitud „Rubàiyàt“ polnudki seesama, mis nendeni jõudis, vaid hoopis teine, täiesti terve eksemplar.Kui uurijad Thomsonile Somertoni mehe näo kipsist jäljendit näitasid, tundus neile, et neiu oli šokeeritud, õieti minestamise äärel. Kuid ta kogus ennast ning väitis, et ei tunne seda meest. Sellele jäi Thomson kindlaks kuni surmani.VÄLJAKAEVAMINE: Somertoni mehe maised jäänused tõsteti ümber värskesse kirstu.DNA annab ehk vastuseKõige populaarsemad Somertoni mehe teooriad väidavad, et tegu oli spiooniga või siis kuidagi spioonidele (täpsemalt Nõukogude spioonidele) jalgu jäänud isikuga. Mitu aastat pärast Jo Thomsoni surma hakkas levima jutt, et nooruke medõde spioneeris ise sovettide heaks. Ta olevat mõistnud vene keelt, kuid keegi ei teadnud, kus ta selle selgeks õppis. Kui see võib tunduda nagu pahatahtlik keelepeks, siis tasub mainida, et selle teooriaga tuli lagedale Thomsoni enda tütar. Ema olevat talle ükskord öelnud, et teab, kes Somertoni mees oli, kuid lubas saladuse endaga hauda viia – mida ta ka tegi, juhul kui tütre jutt tõele vastab. Üks teooria aga väidab, et Thomson ja Somertoni mees olid armukesed ning et viimane oli Thomsoni vallaspoja isa – neil olevat mõned välised sarnasused, millest mõni on seletatav vaid geneetilise päritoluga.Nüüdseks on Somertoni mehe lugu jõudnud sinnamaani, et lahkunu maised jäänused kaevati taas üles. Kadunukese rahu lubab Austraalia politsei häirida puhtalt seetõttu, et vahepeal on DNA-analüüside tehnoloogia niivõrd kaugele arenenud, et teda ja mitmeid teisigi tundmatuid tuvastada. Kolmapäeval asusidki ekshumeerijad ettevaatlikult tööle – nad ei teadnud, kas Somertoni mees maeti kirstus või mitte."
ohtuleht,  20. mai 2021 18:24,Krimi,https://www.ohtuleht.ee/1034459/video-tallinnas-peetri-selveri-juures-juhtus-ahelavarii-neli-inimest-viidi-haiglasse,"VIDEO | Tallinnas Peetri Selveri juures juhtus ahelavarii, neli inimest viidi haiglasse (2)","20. mail kell 17.55 juhtus liiklusõnnetus Tallinnas Tartu maanteel Peetri Selveri juures.Esialgseil andmeil põrkasid kokku veoauto Scania, VW Passat, Volvo XC60 ja Citroen C4.Kiirabi toimetas haiglasse neli inimest: 27aastase naise, 28aastase mehe, 20aastase mehe ja 22aastase naise.Kõik muud asjaolud on täpsustamisel."
ohtuleht, Ohtuleht.ee,Eesti uudised,https://www.ohtuleht.ee/1034458/eesti-suursaadik-prantsusmaal-clyde-kull-kutsuti-erakorraliselt-tagasi-ning-tema-suhtes-alustati-kriminaalmenetlust,Eesti suursaadik Prantsusmaal Clyde Kull kutsuti erakorraliselt tagasi ning tema suhtes alustati kriminaalmenetlust (30),"President Kersti Kaljulaid allkirjastas täna ootamatult otsuse kutsuda tagasi Eesti suursaadik Pariisis, Clyde Kull. „Kutsun tagasi Clyde Kulli, Eesti Vabariigi erakorralise ja täievolilise suursaadiku Prantsuse Vabariigis, Monaco Vürstiriigis, Tuneesia Vabariigis ning Eesti Vabariigi erakorralise ja täievolilise suursaadiku, alalise esindaja Majanduskoostöö ja Arengu Organisatsiooni (OECD) ning ÜRO Hariduse, Teaduse ja Kultuuri Organisatsiooni (UNESCO) juures,“ seisab presidendi otsuses. Eesti Päevalehele teadaolevalt tulenes tagasikutsumine asjaolust, et suursaadiku riigisaladuse luba ei pikendatud. „Clyde Kulli suhtes on alustatud kriminaalmenetlus ning talle on esitatud kahtlustus omastamises ametiisiku poolt ning riigisaladuse ja salastatud välisteabe käitlemise nõuete rikkumises. Tegemist on esialgse kahtlustusega, mis võib menetluse kestel muutuda,"" teatas riigiprokuratuuri pressiesindaja Õhtulehele."
ohtuleht,  20. mai 2021 18:15,Krimi,https://www.ohtuleht.ee/1034457/video-stockmanni-ristil-juhtunud-onnetuses-sai-vigastada-kaks-inimest-napilt-paasenud-silvia-ilves-votan-seda-kui-hoiatust,VIDEO | Stockmanni ristil juhtunud õnnetuses sai vigastada kaks inimest. Napilt pääsenud Silvia Ilves: võtan seda kui hoiatust (29),"Avarii Stockmanni ristilNeljapäeval kella 17.50 ajal põrkasid Tallinnas Tartu maanteel kokku kaks autot, millest üks paiskus külili.Avarii Stocmanni ristmikulPraeguseks on teada, et kokku põrkasid Toyota Hilux ja kaubik Renault Master. Kiirabi toimetas õnnetuses viga saanud 15aastase noormehe haiglasse. Kaubikut juhtinud 26aastase mehe vaatas kiirabi kohapeal üle ja haiglaravi ta ei vajanud.Õnnetuse tõttu tekkisid Tartu maantee ja Liivalaia tänava ristmikul suured ummikud.Vahetult enne õnnetust seal üle tee läinud Silvia Ilves rääkis Õhtulehele, et seda ristmikku ületab ta lastega igapäevaselt. „Olin ristmikku just ületanud ning kohe koju jõudmas nelja-aastase pojaga, kui teine laps helistas ja ütles, et toimus avarii ja ta kartis, et äkki meie... Poeg oli olnud akna all arvuti taga, kui tundis nagu maavärinat, kui kaubik majale otsa sõitis.“„See oli mulle suur õppetund, mitte kunagi enam liikluses olles tähelepanematu olla. Võtan seda kui hoiatust,“ tõdes Ilves."
ohtuleht,  20. mai 2021 17:14,Krimi,https://www.ohtuleht.ee/1034450/otsus-on-loplik-aivar-mae-pole-ahistaja,OTSUS ON LÕPLIK: Aivar Mäe pole ahistaja (73)," Aivar Mäe Harju Maakohtus. Riigikohus ei võtnud arutusele politsei- ja piirivalveameti kassatsioonkaebust rahvusooper Estonia eksjuhi Aivar Mäe ahistamisskandaali väärteoasja lõpetamisele.17. veebruaril tühistas Harju maakohus rahvusooperi Estonia endisele juhile Aivar Mäele määratud 400eurose rahatrahvi seksuaalse ahistamise eest. Lisaks jäävad riigi kanda ka tema üle 9000 euro küündivad kohtuarved. „Kohus ei tuvastanud, et A. Mäe teod oleksid olnud kannatanu tahte vastased ja tema käitumise tagajärjeks oleks olnud kannatanu inimväärikuse alandamine,“ seisab maakohtu otsuse selgituses. Möödunud aasta suvel avaldas Eesti Ekspress Estonia teatri anonüümsete töötajate väited nagu oleks Aivar Mäe kohatult käitunud ja neid seksuaalselt ahistanud. Politsei hakkas ajakirjanduses ilmunud väidete põhjal asja uurima ja Estonias algatati sisejuurdlus, mis lõppes Mäe taandumisega juhi kohalt ning talle määratud 40 000 euro suuruse lahkumishüvitisega. Politseis käinud tunnistajate ütluste põhjal karistati Mäed väärteo asjas 400eurose rahatrahviga. Endine teatrijuht ei nõustunud otsusega ja kaebas selle kohtusse. Harju maakohus ei tuvastanud, et Mäe teod oleksid olnud kannatanu tahte vastased ja tema käitumise tagajärjeks oleks olnud kannatanu inimväärikuse alandamine. Seega tühistati politseiameti Põhja prefektuuri Kesklinna politseijaoskonna väärteoasja otsus eelmise aasta 21. oktoobrist."
ohtuleht,  20. mai 2021 16:45,Eesti uudised,https://www.ohtuleht.ee/1034447/tolmeldajad-linna-tartu-hotelli-lydia-pusielanikeks-said-kaks-mesilasperet,Tolmeldajad linna: Tartu hotelli Lydia püsielanikeks said kaks mesilasperet (7),"JUHID JA TÖÖTEGIJAD: Taru taustal poseerivad Estiko tegevjuht Kristo Seli, Estiko suuromanik Neinar Seli ja Tartu linnapea Urmas Klaas.„Kui juulikuus hakkavad pärnad Toomemäel õitsema, siis on mesilastel tööd terve maa ja ilm. Tartu on ju üleni roheline linn, nii et tööpuudust neil kindlasti ei tule,“ ütleb hobimesinik Jaan Olmaru, kes mesilindude hoolitsemisest vabal ajal töötab hotelli Lydia omanikfirma Estiko kommunikatsioonijuhina.Kuigi mesilasi peetakse paljudes maailma suurlinnades, siis Tartu ühiskondlike hoonete juures mesilasperesid teadaolevalt ei elutse. Lydia katusele asustatud mesilased pärinevad teeneka mesiniku Laine Jürgensoni mesilast Viljandimaalt.„Eks paistab, kuidas nad hakkama saavad, sest meil on kavas nad ka talveks hotelli katusele jätta, nendega ei tohiks seal mitte midagi halba juhtuda,“ arutleb Olmaru. „Praegu on meil kaks taru ja mesilasperet, aga edaspidi võiks neid isegi rohkem olla, nii kolm-neli.“HOBIMESINIK: Jaan Olmaru on maakodus mesilasi pidanud juba kuus aastat.Olmaru ise on mesilasi pidanud juba kuus aastat, ka tema vanaonu oli mesinik. Esimesed teadmised mesindusest sai ta oma kolleegilt ja teadmisi on ta kogunud aastate jooksul ikka kogenud mesinikelt: „Kui midagi ei tea või ei oska, siis tuleb helistada targematele.“„Esimene mesi, mis me saame, läheb Estiko sõpradele ja partneritele,“ räägib Olmaru, et hotelli katuselt elutsevatelt linnukestelt saadava neste tarvitamisele on juba mõeldud. „Aga Lydia hotellis töötab restoran Hõlm, mille peakoka Sven Pärnaga oleme juba arutanud, et mett saab kasutada restorani roogades. Eeskätt muidugi magusama poole peal, näiteks kookides, aga meega maitsestatakse paljusid roogasid.“"
ohtuleht,  20. mai 2021 16:28,Eesti uudised,https://www.ohtuleht.ee/1034443/kallas-vihjab-labi-lillede-kaitsevae-ja-politsei-juhid-naeruvaaristavad-karpekasku,Kallas vihjab läbi lillede: kaitseväe ja politsei juhid naeruvääristavad kärpekäsku (3),"Kes ja kus tegeleb populismiga?KELLE KULUD? Kaja Kallas süüdistab praeguses kärpevajaduses Jüri Ratase valitsuste üle võimete elamist.Kas kaitseväe ning politsei- ja piirivalveameti juhid tulid meelega välja orkestrite kaotamise plaaniga, et tekitada ühiskonnas pahameelt ja visata poliitikutele kaikaid kodaratesse? „Eks te oskate ise seda paremini hinnata,“ vastas Kaja Kallas. Aga tema sõnavõtud ei jäta kahtlust – peaminister on riigiametnike peale pahane.Veidi vähem kui nädal on Eesti avalikkuses olnud peamiseks jututeemaks avaliku sektori kärped. Otsa tegi lahti pühapäevane info kaitseväelt, et koondatakse enamik kaplaneid ning esindusorkester; sel nädalal lisandus PPA plaan oma pillimängijad vallandada.Peaminister Kaja Kallas suutis kuumadele sütele astumist senini vältida, peamiselt seoses visiidiga Ukrainasse. Neljapäevasel valitsuse pressikonverentsil astus ta esimest korda pärast orkestritormi puhkemist avalikkuse ette ja küsimus oli, kui kaua läheb aega, et kärpeteema tõstatub. Vastus: loetud sekundid!„Kõigepealt ma alustaksin sellest, mis on palju pahameelt tekitanud: riigieelarve strateegia ja võimalikud kokkuhoiukohad, mis välja tulevad,“ alustas peaminister. Ja vajutas kohe kriitikaga gaasi põhja!„Kui avalik sektor ei ole nõus mitte ühtegi kokkuhoiukohta leidma, mitte kuskilt kokku tõmbama, kannatab erasektor. Ja erasektor on selle kriisiga juba väga palju kannatanud,“ ütles Kallas, et kui riiklikud asutused püksikummi ei pinguta, siis tuleks tõsta makse, mida see valitsus teha aga ei kavatse.„Seda [eelarve] puudujääki on viimased neli aastat teadlikult kasvatatud,“ viskas peaminister kivi Jüri Ratase valitsuste kapsaaeda. „Eriti küüniline on see, et need inimesed, kes seda puudujääki kasvatasid, näitavad näpuga nende peale, kes peavad saama eelarve paremasse korda.“Kallas rõhutas, et kõik, mis praegu on välja käidud, on vaid ideed ja alles suvega saavad kärpevõimalused ministeeriumides tegelikult selgeks. „Ma tõesti väga soovin, et avaliku sektori tippjuhid ei hakkaks avalikult välja pakkuma kokkuhoiukohti, mille eesmärk on kulutuste kokku tõmbamise asemel neid naeruvääristada,“ lisas ta.Peaminister ei nimetanud nimesid ja ütles, et ei taha ühtegi välja käidud ideed spetsiifiliselt kommenteerida, aga pole vaja olla mõttelugeja mõistmaks, et nimetatud tippjuhid on kaitseväe juhataja Martin Herem ja PPA juht Elmar Vaher.Nagu artikli algul sai tsiteeritud, laseb Kallas igaühel ise otsustada, kas Herem ja Vaher on kärpeplaanidega välja tulnud selleks, et ühiskonnas pahameelt tekitada. Aga! „Kui keegi ütleks, et paar laskemoona jääb ära, siis ma arvan, et keegi meist ei oska hinnata, suur see kogus on ja mida see tegelikult tähendab. Aga kui öeldakse, et ära jääb selline märgiline asi, siis see ju tekitab pahameelt. Igal juhul on sellele reaktsioon. Selline on see tunnetuslik küsimus. On terve rida asju, mida ikkagi saab leida kokkuhoiukohtadeks, mis ei tekita sellist reaktsiooni nagu praegu pakutud variandid,“ sõnas Kallas.Peaminister rõhutas samuti, et kuigi kaitseväes on juba kätte jagatud koondamisteated, mis peaksid jõustuma septembrist, siis ühtegi reaalset otsust kärpekohtades pole poliitikud ministeeriumides veel langetanud.Teise koalitsioonipartneri juhtiva esindajana jälgis Kallase ajakirjanike piinapingis rabelemist tervise- ja tööminister Tanel Kiik, kes oli minister ka eelmises koalitsioonis ning juhtis Jüri Ratase esimeses valitsuses peaministri bürood. Noore poliitiku sõnum oli lihtne: tema eelistaks kärpimisele maksutõusu, aga koalitsioon on kokku leppinud, et seda teed ei minda.Keskerakonna prioriteet olla, et kokkuhoid ei mõjutaks Eesti elanike igapäevast sisse- ja toimetulekut ega heaolu, sõnas Kiik ja märkis, et eelnevad valitsused ju võisid kulutada (Kallas: „Üle võimete. Selge, et need, kes ütlevad, et me ei saa nii edasi minna, saavad selle pahameele enda kaela.“), aga see raha läks õigeteks asjadeks – näiteks pensionitõusuks ja töötute toetamiseks.Keskerakonna avalik kritiseerimine on nende koalitsioonipartnerile libe tee – tuleb ju praegu koos valitseda – ja nii jäävad pahased sõnumid eelmiste valitsuste liinil pigem kuluaaridesse. Küll aga hüppas Kaja Kallase kaitsele tema reformierakondlasest kolleeg, justiitsminister Maris Lauri, kes riputas tänased probleemid suuresti Isamaa ja EKRE kaela: „Peale selle, mis härra Kiik ütles, headele asjadele, mis ka praeguses koalitsioonis püsivad, tehti ka otsuseid, mis polnud mõistlikud. Ma osutan siin pensionireformile, mis tegelikult tekitab meile hiiglasliku puudujäägi. Kui kulutusi suurendati, siis ei vaadatud seda, et osa kulutusi oleks äkki mõistlik kokku tõmmata. See on üks probleem, mis on meile eelmistest aastatest tulnud.“Koroonakriisi algul välistas toonane rahandusminister Martin Helme avaliku sektori kärped. Esialgu mõtles Helme teema juurde tagasi tulla 2021. aasta eelarveläbirääkimistel, kuid kuna kriis jätkus, otsustas valitsus raha juurde laenata ning nõnda välditi kolmikliidus valuliste ja ebapopulaarsete teemade tõstatamist.Nii ongi riigieelarves 1,7 miljardi euro suurune auk, toob Kallas välja. „Eks see on ka sõnum valimistele vastu minnes: miks peaks üldse rääkima asjadest, riigieelarve seisust, kui karistada saavad need, kes ausalt räägivad. Kes on populistlikud, neile öeldakse „Aitäh!“ ja tehakse pikk pai,“ kurtis peaminister.Valimistest rääkides: Eesti Päevaleht toob välja, et 2023. aasta 1. jaanuarist, kaks kuud enne järgmise riigikogu paika saamist, kavatseb praegune koalitsioon teha 20eurose erakorralise pensionitõusu, mis koos maksuvaba miinimumi suurendamisega on oma hinnalt kallim, kui praegu avalikult sektorilt nõutavad kärped."
ohtuleht,  20. mai 2021 16:27,Maailm,https://www.ohtuleht.ee/1034376/euroliit-avab-peagi-piirid-vaktsineeritud-turistidele,Euroliit avab peagi piirid vaktsineeritud turistidele (14),"Täiendatud! Algselt ilmus 19.05Euroopa Liidu liikmesriigid leppisid kolmapäeval kokku, et peagi, ilmselt mõne nädala pärast – kindlat kuupäeva siiski hetkel pole – avatakse piirid täielikult vaktsineeritud turistidele väljastpoolt euroliitu.Euroopa Komisjoni Eesti esinduse juht Keit Kasemets kommenteeris ERR-ile, et Euroopa Komisjon ja liikmesriigid jõudsid kokkuleppele, et kolmandatest riikidest saabujatele, kes on täielikult vaktsineeritud, avatakse piirid samaaegselt Euroopa Liidu digitaalse tõendi ehk rahvakeeli koroonapassi kasutusele võtmisega.Täielikult vaktsineeritud tähendab antud juhul siis seda, et reisisell on saanud mõlemad kaitsesüstid, juhul kui nii on ette nähtud – s.t AstraZeneca, Moderna ja Pfizer/BioNTechi puhul kaks, Jansseni puhul ühe süsti. Esialgu kõlbavad vaid need eelloetletud vaktsiinid, sest need on ainsad, mis praegu Euroopa Liidus kasutusel.Euroopa Nõukogu jõudis kolmapäeval küll kokkuleppele, et piirid tuleks vaktsineeritutele avada ning peaks selle ka neljapäeval formaalselt kinnitama. Kuid Euroopa Komisjoni esindus vastas Õhtulehe päringule, et detaile nagu konkreetne kuupäev, tingimused ning erandid mõnedele riikidele (nt India, kus koroonaolukord väga kehv) tegelikult veel kokku lepitud ei ole.Ilmselt muutub kergemaks ka reisimine enamatest riikidest kui seni, kuna kokkuleppe kohaselt tõstab euroliit ka nakatumise maksimaalset taset, alates millest võib reisija päritolumaad riskiriigiks pidada.Tallinna lennujaam tuletab Eestisse reisijatele-naasjatele meelde piiriületaja ankeeti, mille peavad täitma kõik Eestisse saabujad, välja arvatud koroonaviiruse läbipõdenud, täielikult vaktsineeritud ja teised isikud, kellele Vabariigi Valitsuse korralduse kohaselt liikumispiirangud ei kohaldu, kui neil on selle kohta tõendeid esitada. Jätkuvalt on suur hulk inimesi, kes seda ei tee ning kuigi ankeeti saab täita ka kohapeal paberil, eelistaksid lennujaama töötajad, et reisijad teeksid seda digitaalselt, et vältida pikki järjekordi, mis on praeguses koroonaolukorras mitte ainult tüütu, vaid ka ohtlik. Ankeeti saab täita kuni kolm päeva enne Eestisse saabumist. Lisaks tasub meeles pidada, et kuigi mõned riigid lubavad ka antigeeni testi teinud reisijaid, siis Eesti aktsepteerib eneseisolatsiooni lühendamiseks praeguse seisuga ainult PCR-testi.Ameeriklaste rahvusraadio NPR vahendab, et ainuüksi USA turistid toovad Euroopa Liitu igal aastal miljoneid dollareid. 2019. aastal külastas Euroopat maist septembrini igal kuul vähemalt kaks miljonit ameeriklast."
ohtuleht,  20. mai 2021 16:22,Krimi,https://www.ohtuleht.ee/1034438/lihulas-morvatud-motomehe-sobrad-mikk-tarraste-karistus-on-liiga-leebe,Lihulas mõrvatud motomehe sõbrad: Mikk Tarraste karistus on liiga leebe! (1),"Motomeestest sõpruskond (vasakult) Tõnis, Tanel, Teet, Rando ja Virgot hüüdnimega Päälik. Foto on jäädvustatud vahetult enne Lihula tulistamist läinud aasta juunis.Lihula veretöö toimepanija Mikk Tarraste pääses eluaegsest vanglakaristusest. Tema käe läbi mõrvatud motomehe Virgot Rägastiku sõbrad leiavad, et kakskümmend aastat vanglat on niivõrd jõhkra kuritöö eest liiga leebe karistus.Pärnu maakohus mõistis neljapäeva hommikul Mikk Tarrastele karistuseks kakskümmend aastat vanglat. „Otsusega väga rahul,“ kinnitab Tarraste advokaat Rünno Roosmaa peale istungit. Ta möönab, et tõenäoliselt ei oleks Tarraste kergema karistusega pääsenud. Roosmaa püüdles kaitsjana selle poole, et vältida Tarraste eluaegset vangistust. „See oli meie eesmärk kogu aeg. Oli ka praegu,“ kinnitab advokaat, kes viimasel aprillikuusel istungil pakkus kohtule välja Tarrastele 14aastase vangistuse määramise.Roosmaa ei hakka spekuleerima selle üle, et paljud kannatanute lähedased olid otsusega rahulolematud. Nad soovisid Tarrastele eluaegset vanglakaristust. Kohtuotsus vihastas näiteks kahte saalis viibijat niivõrd, et nad tõusid püsti ja lahkusid saalist poole kohtuniku jutu pealt. „Häbi,“ lausus üks neist kohtusaalist välja jalutades.„Kõik on inimesed, advokaat samuti,“ lausub Roosmaa keevaliste emotsioonide peale, mis paljudel hukkunute lähedastel tekkisid.„Liiga leebe karistus. Kõik on seda meelt,“ lausub Tanel, kelle sõber oli Tarraste üks ohver, motomees Virgot Rägastik. Ta arutas Tarrastele määratud karistust ka sõpruskonnaga, kes koos mootorratastega sõitmas käib. Taneli vend käis ka kohtus ütlusi andmas.Tema sõnul on nad sõpruskonnaga ühel meelel prokuröriga, et otsus tuleb kindlasti edasi kaevata. „Sellise kobarkuritöö, mitme mõrva ja väga paljude inimeste elu ohtu panemise eest ei tohiks inimene mitte kunagi vabalt ringi astuda. Kui ta kahekümne aasta pärast välja saab, siis on ta 50aastane. Võimeline veel igasugu asju korda saatma,“ lausub Tanel.Ta märgib, et täiesti arusaamatu on ka Tarrastele mõistetud lisakaristus. „Viieks aastaks relvaloa ja laskemoona käitlemise õiguse ära võtmine. Ma ei tea, kas seaduse poole pealt pole võimalik teisti teha, aga kohe kindlasti ei tohiks sellise mehe kätte enam eales relva sattuda,“ leiab Tanel.Kui otsust ümber ei muudeta, siis leiab Tanel, et seda tuleks oluliselt muuta. „Näiteks võiks olla punktid, et talle ei saa armu anda ja ta ei saa kunagi seaduslikult relva omada,“ ütleb ta.Tanel jätkab: „Ma ei tunne siirust tema [Tarraste] kahetsuses. Virgotit ta lasi ju nõnda, et tegi kontroll-lasu pähe. Tema tegevus oli kaalutletud. See lask pähe. Tema soov oli tunnistajad elimineerida. Kõik see, mis ta tegi. Politseinike laskmine. Tulistamine perekonna pihta, kes oli Žigulis. Kui ta oli Virgoti maha lasknud, siis oli tal ju võimalus aru saada, mis ta on teinud. Ennast üles anda. Aga ta teinud seda,“ lausub Tanel.Ta märgib, et Tarraste väitis jätkuvalt, et Virgotil oli justkui relv ja ta tundis ennast ohustatuna –mis oli vale. „Selliste asjade pärast ei tundu see patukahetsemine aus ja südamest,“ leiab Tanel.Kohus põhjendas, mispärast Tarrastele eluaegset karistust ei määratud: „Valitsev kohtupraktika kinnitab, et eluaegne vangistus mõistetakse nendel juhtudel, kui isik on tapmise või tapmiskatse toime pannud korduvalt. Samuti, kui isik on varasemalt toime pannud raskeid kuritegusid nagu eluohtlike kehavigastuste tekitamine, vägistamine, röövimine, on nende eest kandnud pikaaegset vangistust, kuid ei ole sellest mingeid järeldusi teinud.“"
ohtuleht,  20. mai 2021 14:55,Poliitika,https://www.ohtuleht.ee/1034435/riigikogus-arutati-koigi-perede-oiguste-kaitset,Riigikogus arutati kõigi perede õiguste kaitset (2),"Riigikogu menetluses on praegu 19 parlamendiliikme algatatud perekonnaseaduse ja teiste seaduste muutmise seadus. Neljapäeval toimub riigikogus ümarlaud kõigi erinevate perede õiguste kaitseks.Riigikogu koalitsioonierakondade juhid Kaja Kallas ja Jüri Ratas, aga samuti ka Sotsiaaldemokraatliku Erakonna juht Indrek Saar on väljendanud avalikkuses seisukohata, et kooseluseaduse rakendusaktid tuleks riigikogus vastu võtta. „Selleks, et kõigi erinevate perede õigused oleks kaitstud, tuleb riigikogul muuta seadusi. Kas teha seda läbi Kooseluseaduse rakendusaktide või läbi mingi muu seadusandliku akti, on valikute ja ühiskondliku arutelu küsimus,“ leiab riigkikogu saadik Imre Sööäär.Perekonnaseaduse muutmise seaduse algatajate nimel kutsus Sooäär sotsiaalpartnereid, organisatsioone ja huvigruppe ümarlauale, et ühiselt arutada neil teemadel ning kuulata nende seisukohti, kuidas ja milliste sammudega tuleks Eesti õigusruumis edasi liikuda, et kõigi perede õigused oleksid vastavalt EV Põhiseadusele kaitstud."
ohtuleht,  20. mai 2021 14:23,Eesti uudised,https://www.ohtuleht.ee/1034410/loomavihkajate-julmused-rapina-kulje-all-lasti-koerale-kuul-pahe-tartumaal-tapeti-neljajalgne-sober-ammuga,"LOOMAVIHKAJATE JULMUSED: Räpina külje all lasti koerale kuul pähe, Tartumaal tapeti neljajalgne sõber ammuga (1)","„Haige värdjas, kes sa hoidsid 23. märtsil Köstrimäel kaduma läinud 1,4aastast Kessut vangistuses ja siis temalt elu võtsid, koerakest oli tulistatud otse pähe, kas sa saad öösel rahulikult magada?“ küsib tapetud noore koera omaniku lähedane Facebookis. Paraku pole see ainus julmus, mida loomavihkajad on hiljuti toime pannud.Noore Prantsuse buldogi Kessu väike surnukeha leiti jõest möödunud pühapäeval. Väliste tunnuste järgi paistis, et ilmselt oli loomake tapetud vaid mõned päevad tagasi. „Teda oli väga ligidalt pähe tulistatud. Võimalik, et tema kehal hoiti jalga ja samal ajal tulistati,“ arvab Räpina külje all Köstrimäel elav naine.Piirkonnas tegutseb loomavihkajaKessu jooksis ühel märtsipäeval ringi oma kodu lähedases metsas koos oma sõbra, samuti Prantsuse buldogiga. Kessu koju ei tulnud. Teine koer jõudis koju täiesti hirmununa ning läks päevi, enne kui ta julges taas välja minna ja sedagi ainult koduukse juures.Köstrimäe elanikud on hirmul, sest nad on kindlad, et julma teo sooritas kohalik inimene. „Sügisel oli juhus, kui läks kaduma suurem bernhardiinikutsikas. Kahe nädala pärast toodi ta enam-vähem koduvärava taha tagasi. Väljas sadas vihma, aga loom oli kuiv. Paraku oli kutsikas vahepeal raskelt haigestunud. Meie kandis on varem veel üks koer maha lastud. Hirm on, et selline püssiga inimene võib igaühe hoovi tulla,“ räägib üks külaelanik. Ta lisab, et kuna Räpina on lähedal, siis võib loomavihkaja ka seal elada.Räpina jahiseltsist kinnitati Õhtulehele, et on välistatud, et koerake sattus püssitoru ette jahi käigus. Küll olid jahimehed need, kes aitasid koerakest otsida. Kohalikke olusid hästi teadev jahimees ei olnud varasemast tulistamisest kuulnud. Küll aga kinnitab ta, et väikeses Köstrimäe piirkonnas on kaduma läinud veel üks koer, keda paraku leida ei õnnestunudki.Räpina abivallavanem Riho Luht ei olnud teisipäeval veel kuulnud Kessuga juhtunust. Põlva piirkonnapolitseinik Janno Sild ütles kolmapäeva hommikul, et sotsiaalmeedias postituse teinud inimesega võetakse kindlasti ühendust.„Kui keegi viib võõra looma teadlikult ära ja jätab ta abitusse seisundisse, siis selle eest saab võtta inimese vastutusele. Sõltuvalt asjaoludest võib see olla kas väärteo- või kriminaalkorras karistatav. Politsei suhtub taolistesse teadetesse väga tõsiselt ning kui uurimises õnnestub kindlaks teha teo toimepanija ja tahtlus looma julmalt kohelda, võetakse ta ka vastutusele. Nii on rahaliste karistuste kõrval mõistetud looma väärkohtlejatele ka vabadusekaotust. Igal aastal alustab politsei kümneid menetlusi loomade väärkohtlemise osas, et selgitada juhtumite täpsemaid asjaolusid,“ räägib ta.Ta lisab, et loomade väärkohtlemise märkamisel on suur roll kogukonnal, nii naabritel, kui ka inimestel, kes satuvad juhtumit pealt nägema.Väike hulkur tapeti noolegaMais kaotas  inimese käe läbi elu veel üks koer. Eesti Loomakaitse Seltsile laekus aprilli keskel kaebus, et Tartumaal Nõo vallas hulguvad pidevalt ringi kaks koera, kes ründavad teisi koeri ning koguni inimesi. 9. mail otsustas üks Meeri elanik omakohtu kasuks ja lasi ühe koertest ammuga maha. Juhtu kohta tehti avaldus ning politsei algatas ka kriminaalmenetluse. Politsei teatel avastas peremees oma koera mõnisada meetrit koduõuest eemalt võsastikust surnuna. Koeral oli torkehaav.TAPETI NOOLEGA: Küla vahel seigelda armastanud koera eluküünla kustutas ammunool.14. mail esitas prokuratuur taotluse vahistada 54aastane mees, keda kahtlustatakse lähisuhtevägivallas ning veel kahes kehalise väärkohtlemise juhutmis. Samuti kahtlustatakse meest looma julmas kohtlemises ning joobnuna mootorsõiduki juhtimises. Vältimaks vabaduses uute kuritegude toimepanemist kohus prokuratuuri taotluse ka rahuldas, kinnitas Õhtulehele  prokuratuuri pressinõunik Maria Gonjak.Kohalikud elanikud tegid märtsis kõnealuste koerte hulkumise suhtes pöördumise. Vallast käidi aprilli alguses loomakeste peremehega ka rääkimas. „Kuna probleem ei lahenenud, pöördusid inimesed oma murega seltsi poole. Aprilli keskel tegime vallale pöördumise, kus soovitasime teha koerte omanikule ettekirjutuse olukorra lõpetamiseks, sunniraha hoiatusega. Lisaks panime saadetud kirjas südamele, et lahtiselt jooksev koer satub varem või hiljem ise õnnetusse, põhjustab selle või tekitab vigastuse teisele inimesele või loomale,” kommenteeris loomakaitse seltsi otsese abistamise juht Kaisa Kamm.Nõo vallavanem Rain Sangernebo tõdeb, et omavalitsuse eesmärk ei ole trahvimine ning esmalt tuleb inimestele ühiselu ja loomapidamise reegleid meelde tuletada. Paraku koerte omanikule tõesti trahvi teha ei jõutud. Küll teeb vallavanemat kurvaks, et konkreetse neljajalgse sõbra surma taga võib olla ka inimeste vaheline vimm, milles kannatajaks jäi lemmikloom.Ühe Nõo vallas elava mehe sõnul on ammuga surnuks lastud koerale varem ka pipragaasi silma lastud. „Mõistagi ei tohi loomad lahtiselt mööda küla ringi hulkuda, aga kuulsin, et just see mahalastud koer oli väga rahulik ja sõbralik,“ räägib ta.Meeri elanikud on jagunenud kahte leeri. Ühtede arvates on koera surmas süüdi omanik, teised leiavad, et enesekaitsest suhteliselt väikeste koerte puhul küll juttu ei saanud olla. Koerte omanikku ühe lemmiku tapmine siiski mõtlema ei pannud ning ellujäänud koera on taas nähtud külas ringi jooksmas.JÄI ELLU: Seda koerakest on taas külas nähtud ka pärast seda, kui tema sõber ammunoolega tapeti.Loomakaitse seltsist öeldi Õhtulehele, et väidetavalt oli maha lastud koer varem üht inimest rünnanud. Paraku inimest, kes ta hiljem ammuga tappis. „Kui loom ründab, siis on inimesel õigus ennast või oma lemmiklooma kaitsta, kuid tagantjärele koera tapmine ei ole kuidagi vabandatav ega seaduse järgi aktsepteeritav. Samuti ei saa looma süüdistada selles, et teda hulkuma lastakse. Kõiges juhtunus on süüdi looma omanik, sest tema on jätnud oma looma koolitamata ja sotsialiseerimata. Lisaks rikub omanik ka seadust,” selgitab Kamm.Vägivaldse inimese käe läbi jäi hiljuti elust ilma ka kass. 15. mail teatati politseile, et Pärnumaal asuvas Tori vallas kohtles 55aastane naine julmalt oma kassi. Loomake sai raskelt viga ja eutaneeriti."
ohtuleht,  20. mai 2021 11:57,Poliitika,https://www.ohtuleht.ee/1034416/video-kaja-kallas-kui-me-ei-leia-kokkuhoiukohti-tuleb-tosta-makse,"VIDEO | Kaja Kallas: kui me ei leia kokkuhoiukohti, tuleb tõsta makse (416)","Pressikonverentsil osalesid neljapäeval peaminister Kaja Kallas, tervise- ja tööminister Tanel Kiik, justiitsminister Maris Lauri ning välisminister Eva-Maria Liimets. Peaminister tõi välja, et riigieelarve puudujääk on viimastel aastatel suurenenud ja avalikul sektoril tuleb hakata kokku hoidma.Kaja Kallas alustas pressikonverentsi selgitusega, miks avalik sektor peab kokku hoidma hakkama. „Miks me seda teeme? Sest riigi kulud ületavad riigi tulusid. Kui avalik sektor pole nõus kokku hoidma, siis kannatab erasektor. Kui me ei leia kokkuhoiukohti, tuleb tõsta makse. Ma tõesti soovin, et ametkondades suhtutakse võimalikesse kokkuhoiukohtadesse tõsiselt, riigil on üks ühine rahakott ja selles on suur puudujääk.“Kallas tõi välja, et viimased neli aastat on riigieelarve puudujääki kasvatatud. „Küüniline on , et puudujäägi kasvatajad näitavad nüüd näpuga nende peale, kes peavad saama selle eelarve paremasse korda,“ märkis peaminister ja avaldas soovi, et avaliku sektori tippjuhid ei hakkaks avalikult välja pakkuma kokkuhoiukohti, mille eesmärk on kulutuste kokkutõmbamiste asemel neid naeruvääristada.Tanel Kiik tõi koroonakriisist rääkides välja, et Eesti liigub õiges suunas. „Kahe kuuga on nakatumise näitajad kuus korda langenud. Näeme juba stabiilsust ja langustrendi ka teistes Balti riikides.“ Langustrend on ka haiglaravi numbrites.Minister rõhutas, et mai- ja juunikuu jooksul saavad kõik, kes soovivad, end vähemalt ühe vaktsiinidoosiga Covid-19 vastu vaktsineerida.Kallas andis teada, et vaktsineeritutele pikendati karantiinist vabastust poolelt aastalt ühele aastale. Samuti pikeneb ka eneseisolatsiooni vabastus ühele aastale. Koroona läbipõdenutele jääb kehtima pooleaastane periood. Kiige sõnul püsivad antikehad inimese organismis tõenäoliselt üle aasta „Pole võimatu, et antikehad püsivad kauem, kuid selle kohta kindlad uuringud veel puuduvad.“Maris Lauri tuletas meelde, et 31. maiks tuleb esitada huvide deklaratsioonid. „Esitama peavad poliitnõunikud ja asekantslerid ja veel mitmed teised. Ma tahaks rõhutada, et deklaratsioonid tuleb esitada KOV liikmetel, valla ja linnavalitsuse juhtide.  Varasemate aastate kogemus näitab, et omavalitsuste tasemetel on huvide deklareerimine kehv olnud.“"
ohtuleht,  20. mai 2021 11:11,Loomad,https://loodus.ohtuleht.ee/1034411/foto-laste-kaamera-tuvastas-saakalid-tallinnas,FOTO | Laste kaamera tuvastas šaakalid Tallinnas (6),"Tallinna Vaba Waldorfkooli 4. klassi rajakaamera peale jäänud loomad Vabaõhumuuseumis osutusid šaakaliteks, kes pealinna elama on asunud. Õunu nätsutavad šaakalid käisid mitmel päeval järjest kaamera ees ning märgistasid territooriumi.„Me lastega vaatasime, et huvitav, miks kaks rebast nii hilja kevadel koos on ja muudkui kahekesi ringi liiguvad,“ kommenteerib laste juhendaja ja koolilaste rajakaamerate liikumise eestvedaja Helen Arusoo. Üllatus oli suur, kui esialgu rajakaamera videol suuri rebaseid meenutavad loomad hiljem suure ekraani pealt vaadates osutusid hoopis šaakaliteks. „Oli oodatav, et Tallinna lääneküljele mingi šaakalipaar tasapisi tekib,“ kommeteerib esimest kindlat tõendit šaakalite olemasolust Tallinnas ulukispetsialist Peep Männil.“Vaadates šaakali leviku arengusuundi ja arvestades sellega, et kogu siinne rannikuala on hundivaba piirkond, annab see loomale soodsad võimalused, kuna inimasustus on lähedal ja sööki on kõikjal. Šaakal on kõigesööja.“Koolilaste rajakaamera abil on tuvastatud nüüdseks lausa kaks uut šaakali levikupaika Eestis.Nädal tagasi tõendas loodusfotograaf Martin Piispea juhendatud Vihasoo algkooli rajakaamera šaakali olemasolu Lahemaa Rahvuspargis, sel nädalal tulid tõendid Talllinna Vaba Waldorfkool Vabaõhumuuseumis šaakalite kohta.Lisaks šaakalitele elavad Vabaõhumuuseumi territooriumil ka metskitsed, rebased, kährikud, mägrad ja metsnugised, aga ka koduloomad nagu hobused, lambad ja kodukitsed, keda külastajatele tutvustatakse talukultuuri miljöö osana.Kas Vabaõhumuuseumi lambad on ohustatud? „Reeglina šaakalid koduloomadele suurt ohtu ei kujuta. Aga kui šaakalil peaks tulema pojad, võib esineda tallede vargusi. Siis peaks olema ettevaatlikum,“ kommenteerib Männil. Vabaõhumuuseumit on olukorrast teavitatud.Šaakal ehk harilik šaakal (Canis aureus) tunneb end tegelikult koduselt Aafrikas, Edela-Aasias ja Euroopa lõunapoolsetes paikades, ent on viimase kuuekümne aastaga aina põhja ja lääne poole kolinud. Ka Eestisse on šaakal ise tulnud, esimene tõestus pärineb aastast 2013 Matsalust, kust alates on loomad levinud piki rannikut ja Peipsi äärde. Inimesele ta mingit ohtu ei kujuta, aga ilma inimeseta see lõunamaist päritolu loom siin hakkama ei saaks. Šaakal sõltub meie toidujäätmetest ja inimesega seotud tegevustest ja maastikest. Koolilaste rajakaamerate liikumist veab MTÜ Aasta loom koostöös Looduskalendri, Eesti Terioloogia Seltsi ja Eesti Jahimeeste Seltsiga."
ohtuleht,  20. mai 2021 11:00,Eesti uudised,https://www.ohtuleht.ee/1033974/musta-kasti-musteerium-kui-vara-ja-kuhu-tuleb-oma-laps-elama-sebida-et-paaseda-tallinna-eliitkooli,"MUSTA KASTI MÜSTEERIUM: kui vara ja kuhu tuleb oma laps elama sebida, et pääseda Tallinna eliitkooli? ","Enam kui pooled vanemad pingutavad, et Tallinnas kooliteed alustav laps saaks konkreetsetesse kesklinnakoolidesse.Kuidas suured omavalitsused seovad lapsi ja koole, on kohati nagu must kast. Koolide ja 6-7aastaste laste nimed susatakse kasti… ja välja vupsavad nimekirjad, kes kuhu kooli saab. Õhtuleht proovis teada saada, mis neis mustades kastides tegelikult toimub ja kuidas on neid võimalik üle kavaldada. Kõige suuremad tänusõnad koolivaliku mustades kastides selguse saamise eest lähevad nendele lastevanematele, kes on ette võtnud kohtutee. Kohtulahenditest, aga mitte linnavalitsuse kinnitatud korrast, kodulehelt või haridusameti töötajatelt, saab üksikasjaliku ja mõistetava kirjelduse, kuidas Tallinnas jagatakse elukohajärgseid koole.„Eestlased on teada-tuntud oma haridususu poolest. Väärtustame haridust tugevalt ja usume, et just kvaliteetne haridus on see, mis tagab elus edu ja õnne,“ ütleb mõttekoja Praxis analüütik Sandra Haugas, kes riigiteadlasena uurib, kuidas saavutada tõhusat ja õiglast haridussüsteemi. „Tugeva haridususu taustal on selge, et koolivalik on eestimaalaste jaoks väga tähtis küsimus. Paljud meist pole rahul sellega, et kohalik omavalitsus lihtsalt määrab lapsele koolikoha. Me tahame selles otsuses ise kaasa rääkida. Või siis tahame vähemalt mõista, millistel alustel koht määratakse. Tallinna koolivalikupoliitika üheks peamiseks kitsaskohaks minu hinnangul ongi kohatine ebaselgus ja otsuste põhjendamatus.“Mõttekoja Praxis analüütik Sandra Haugas.Kohtades, kus lapsi on vähe, pole probleemi. Vastu võetakse kõik, kes ust kraabivad. Trügimiseks läheb siis, kui mõni kool juhtub lapsevanemate seas olema erakordselt kõrges hinnas. „Kõik Eesti koolid on ägedad“ on kõlanud loendamatu arv kordi varem ja kõlas ka selle loo valmimise käigus Tallinna haridusametniku Viivi Lokki suust, kes on viimased kümme aastat osalenud elukohajärgse kooli määramises Tallinnas. Lapsevanemad aga lihtsalt vilistavad sellise jutu peale.„Igal aastal teevad enam kui pooled Tallinnas kooliteed alustavate laste vanemad jõupingutusi, et nende lapsed pääseksid õppima just konkreetsetesse kesklinnakoolidesse. Usutakse, et just need suudavad pakkuda lastele kõige kvaliteetsemat haridust,“ viitas Haugas lastevanemate seas läbiviidud uuringule.Kuidas jagada koolikohad ära siis, kui tahtjaid on enam kui koolis füüsiliselt kohti või õpetajaid? Osade Tallinna koolide puhul on valitud lahenduseks katsed. Tegu on aga Tallinna haridussüsteemi ühe pikaaegse kriitikaobjektiga. Haridusteadlased ja riigiteadlased, teiste seas ka Haugas, on püüdnud pikalt, aga tulutult veenda, et 6-7aastaste laste puhul on sisuliselt võimatu mõõta vaimset võimekust. Laste asemel mõõdetakse katsetel tegelikult hoopis lapsevanemate majanduslikku ja sotsiaalset kapitali. Edukate perede võsud pääsevad eliitkooli, vähem edukate omad peavad koolipinki nühkima omasuguste seas kuskil mujal. Õiglust pole, kihistumine suureneb. „Poliitikakujundajad ei ole vastanud küsimusele, missugust eesmärki või avaliku hüve loomist katsete korraldus teenib,“ ütleb Haugas nüüdki.Eliitkoolide problemaatika kõrval podiseb vaikselt aga teinegi potitäis murekohti. Eliitkoolide kaotamine tähendaks täielikku üleminekut elukohajärgsetele koolidele. Kuidas suured omavalitsused seovad lapsi ja koole on aga justkui must kast, milles toimuvat paljud lapsevanemad hoomata ei suuda. Need, kes näevad kasti sisse, suudavad selle aga üle kavaldada. Kõne all pole mitte pelgalt Tallinn, vaid ka näiteks Viljandis võtavad lapsevanemad koolikohtade nimel kavalused appi.Kohalikel omavalitsustel on võrdlemisi vabad käed elukohajärgse kooli määramiseks. Neil on kohustus leida igale oma hingekirjas olevale lapsele koolikoht ning esmajärjekorras tuleb neil arvestada elukoha ja kooli vahelist kaugust ning seda, kus õpivad sama pere teised lapsed. Mingeid muid siduvaid juhtnööre pole seadusandja kaasa andnud.Küsimusi, mida kohalikul tasandil lahata, tekib hulgi: kumb on tähtsam, kas kodulähedus või see, et õed-vennad õpiksid samas koolis? Kuidas mõõta kooli ja kodu kaugust? Meetrites või minutites? Linnulennult või jalgsiteekonna pikkusena? Suurte majade puhul: kas iga trepikoja välisuksest eraldi või siis üks kaugus kogu maja peale? Kui üks kool on 340 meetri ja teine 345 meetri kaugusel, mida siis öelda? Üks neist on tõesti lähemal kui teine, ent mõlemad on ju elukohale lähedal! Milliseid asjaolusid veel kasutada, kui kaugus ja õed-vennad ei tee huviliste ridades piisavalt korrektuure?Õigeid ega valesid vastuseid ei ole, aga süsteem võiks olla läbipaistev ja ennustatav. Vastasel juhul läheksid kõrgelt hinnatud koolide kohad omadele jopedele ja lapsevanemad teeksid elukoha või (eel)kooli valikul otsuseid, mida hiljem kahetsevad.Kui läbipaistev ja ennustatav on Tallinna elukohajärgsete koolide määramise süsteem? Oletame, et teie lapsel kulub kaks minutit, et jõuda kodunt Gustav Adolfi gümnaasiumi (GAG). Teie laps on sinna sisse kirjutatud igati tõeselt ja ausalt sünnist saadik. Lapse vanem õde õpib GAGis, sai viis aastat tagasi katsetega sisse. Teil on kindel soov saada just GAGi koht. Katsuge järgneva kirjelduse põhjal otsustada, kas teie lapsele määratakse GAG elukohajärgseks kooliks või mitte!„Tallinna haridusamet määrab elukohajärgse kooli, arvestades esmajärjekorras õpilase elukoha lähedust koolile ja ühe pere laste õppimist samas koolis. Võimalusel arvestatakse vanemate soove,“ kirjeldab linn elukohajärgse kooli määramist oma kodulehel. „Kui mõne kooli läheduses elab rohkem lapsi, kui koolis on õppekohti, siis võidakse arvestada isikute elukohaandmete rahvastikuregistrisse kandmise aega, eelistades neid, kelle registrikanne on varasem.“ Lisatud on ka link kaardirakendusele, mis järjestab koolid vastavalt sisestatud aadressile. [Õe õppimine, lapsevanema soov ja pikk sissekirjutus on küll justkui tugevad argumendid, aga lisaks GAGile tuleks vaadata ka paiknemist teiste koolide suhtes. Kui peaks leiduma veelgi lähemal asuv kool, siis vaikimisi läheks laps sinna hingekirja.]„Kumb – kas elukoha lähedus koolile või ühe pere laste õppimine samas koolis – on koolikoha määramisel prioriteetne?“ analüüsis kõnealust kirjeldust Haugas. „Haridusamet ütleb küll, et võimalusel võetakse lapsevanemate eelistusi arvesse, kuid selgusetuks jääb, missugustel juhtudel täpsemalt. Kas ametis on näiteks paika pandud maksimaalne koolitee pikkus, millest pikema puhul lapsevanemate eelistustele isegi vaba koolikoha olemasolu korral vastu ei tulda? Kas juhul, kui lapsevanemal on selge koolieelistus, on tema jaoks tulemuslikum strateegia märkida taotlusesse mitme eelistuse asemel ainult seesama üks? Ja ikkagi, kui Tallinna jaoks on üks olulisemaid põhimõtteid, mille alusel lapsi ja koole kokku viiakse, lapse elukoha lähedus koolile, siis miks on antud „roheline tuli“ süsteemile, kus osadesse prestiižsetesse kesklinnakoolidesse tuuakse lapsi igapäevaselt autoga kohale kilomeetrite kauguselt? Seega, selleks, et tugevat haridususku viljelevate lapsevanemate ootustele paremini vastata, oleks vaja selgeid vastuseid nendele küsimustele, sh koolikohtade jaotuse põhimõtete selgesõnalist kommunikeerimist haridusameti kodulehel ja teistes asjakohastes kanalites.“Õhtulehe jaoks hakkas koolikoha määramise teema hargnema siis, kui ühel lapsevanemal tekkis küsimus, miks tema lapsele määrati Gustav Adolfi gümnaasiumi asemel elukohajärgseks kooliks Kalamaja põhikool. Lapsevanem ise kahtlustas, et ta oli lapse liiga hilja oma praegusesse elukohta registreerinud, oleks tulnud juba kohe sündides äkki sisse kirjutada. Seda hüpoteesi oli võimatu kinnitada ega ümber lükata, sest kõnealuseid kuupäevi avaldatud pole. Tallinna haridusametilt sai küsitud kuupäevi, kus varasematel aastatel on tõmmatud piir − need, kes on varem registreeritud, võeti vastu, kes on hiljem registreeritud, neile määrati teine kool.Gustav Adolfi gümnaasiumEhkki esimese hooga lubati küsitud kuupäevad väljastada, siis päev hiljem mõeldi ümber ja algasid heietused, kuidas „kuupäev ei ole abiks kellelegi“ ja „haridusameti soov on, et ei eksitataks lapsevanemaid infoga“. Räägiti sellest, kuidas kõik olukorrad ja aastad on erinevad ja kuidas iga lapse puhul tehakse eraldi otsus. „Iga lapse puhul kaalutakse olukorda, kuidas on tema sissekirjutus enne kooli minemist muutunud ja milliseid „vangerdusi“ sellega seoses on tehtud. Menetleme andmeid, mida lapsevanem on lapse kohta edastanud, ja andmeid, mis meil on lapse kohta teada,“ vahendas haridusameti selgitusi kommunikatsiooni peaspetsialist Pirgit Pedaja. „Kui on näha, et kooli soovib 500 last ja vastu saab võtta nt 120, siis tuleb lihtsalt listis lõige teha. Kuhu see satub, on täiesti juhuslik, ja siis ei määra enam rolli sissekirjutuse aeg.“Tegelikult on aga koolikohtade määramise protsess igati rangelt ja mõistetavalt paigas, midagi juhuslikku seal ei ole ja kõnealused kuupäevad mängivad kolme kesklinna kooli määramisel asendamatut rolli. Protsessi kirjeldused on leitavad kohtulahenditest. Nimelt leidub kaks värsket kohtukaasust, kus lapsevanem polnud rahul haridusameti määratud elukohajärgse kooliga. Tallinna esindajatel on tulnud kohtunikele üksikasjalikult selgitada, kuidas elukohajärgsete koolide määramine käib. Kohtulahenditest leiab lihtsa, mõistetava ja sammsammulise kirjelduse kogu protsessist. Ühe kohtukaasuse puhul tekib vägisi tunne, et lapsevanem võttis kohtutee ette puhtalt sellepärast, et linna kirjeldus protsessist oli liiga udune ja ta lihtsalt ei mõistnud, et soovitud kooli tema laps kuidagi ei kvalifitseeru.Lapsevanem avaldas 2020. aastal soovi, et tema lapsele määrataks elukohajärgseks kooliks Tallinna 21. kool. See soov polnud laest võetud. Kool asus kodust kõigest 130 meetri kaugusel ning pere oli sinna sisse kirjutatud pea kaks aastat, tegelikult elati seal juba seitsmendat aastat. Tallinna haridusamet määras aga elukohajärgseks kooliks hoopis Südalinna kooli, mis asus pea kümme korda kaugemal, 1217 meetrit.Tallinna 21. kool„Kõigepealt määratakse koolikohad neile lastele, kelle vanem õde või vend õpib konkreetses koolis. Järgmises etapis arvestatakse elukoha lähedust. Lapsi koheldakse võrdselt, sõltumata sellest, kas kool asub tema elukohast 40 või 3000 meetri kaugusel. Kui laste arv, kellele see koolikoht on lähim, on suurem kui õppekohtade arv selles koolis, arvestatakse lisatingimusena rahvastikuregistri kande tegemise aega,“ selgitasid Tallinna esindajad kohtule, kuidas elukohajärgse kooli määramine käib.Kaebuse esitanud lapsel õdesid-vendi polnud ehk esimeses ringis tema põrus. Teise ringi puhul ta küll kuulus nimekirja, kelle jaoks Tallinna 21. kool on kõige lähem, kuid erakordne lähedus koolile (130 meetrit) talle mitte mingisugust eelist teiste ees ei andnud. Tegelik pingerida tekkis lastest vastavalt rahvastikuregistri kande kuupäevale. Selle kuupäevaga laps põrus.Kokku oli jagatavaid koolikohti 89, neist 32 läks jagamisele 21. koolis õppivate õdede-vendade olemasolu alusel ja ülejäänud 57 rahvastikuregistri kuupäeva alusel. Kohtusse pöördunud lapsevanem jäi kuuendana piiri alla. Viimane laps, kes vastu võeti, kirjutati piirkonda sisse 21.02.2018, kohtusse pöördunud vanemate laps aga 31.08.2018. See, et tegelikult elati samas kohas juba alates 2014. aastast, ei lugenud midagi.Ehkki kohtule esitatud reeglite järgi pidigi laps koolikohast ilma jääma, vaidlustasid lapsevanemad selle, kumb siis ikkagi tähtsam on, kas õed-vennad või koolitee pikkus. Esimene aitab vanematel paremini töö- ja pereelu ühitada ja seeläbi tugevdada peresidemeid, aga teisel juhul on kaalul turvalisus. Kaebajate meelest ei saa eelistada ühe lapse vanemate mugavust teise lapse turvalisusele ning samuti ei saa eelistada mitme lapsega perekondi ühe lapsega perele.KUUPÄEV LOEB: Jakob Westholmi gümnaasium kuulub koolide hulka, kuhu pääsemiseks vaadati muu hulgas aega, millal laps oli sisse kirjutatud rahvastikuregistrisse vastavale aadressile.Tallinna ringkonnakohus leidiski, et Tallinna linn on teinud kaebajale elukohajärgse kooli määramisel kaalutlusvigu. Nimelt elukohajärgse kooli määramise esimeses sammus, kus vaadatakse õde-vendade õppimist, võeti vastu ka need lapsed, kelle elukoht on jumal-teab-kus. Nimelt Tallinna 21. koolis võetakse osadesse klassidesse vastu katsete alusel. Ütleme, et kellegi laps sai katsetega kooli sisse. Siit tekkis automaatselt õigus ka kõigil tema kooliminevatel õdedel-vendadel saada koht Tallinna 21. kooli. Kohus ei pidanud põhjendatuks eelistada lapse turvalisele kooliteele mõne teise piirkonna pere mugavust ja soove. Õige oleks olnud jätta arvestusest välja kuskil kaugemal elavad lapsed, kelle õde või vend õppis 21. koolis. Tallinna linnal käskis kohus määrata sellele lapsele elukohajärgne kool uuesti.Kohtulahendil oli otsene mõju Tallinnas elukohajärgse kooli määramisele. Kõik korrad ja juhendid jäid samaks (!), aga meedia vahendusel tutvustas linn tänavu aprilli alguses muudatusi. Esimene samm on nüüd see, et tehakse nimekiri lastest, kellele kool on lähim. See tähendab, et kõik, kes elavad kuskil kaugemal, põruvad. Teise sammuna: vastu võetakse need, kelle õde-vend juba õpib kõnealuses koolis. Ja ülejäänud kohad jagatakse vastavalt rahvastikuregistri sissekande kuupäevale. Erinevus varasemast on just selles, et isegi kui õde-vend õpib selles koolis, peab tegu olema ka kõige lähedasema kooliga. Kaugemal elavad lapsed, kelle õde-vend on Tallinna kesklinna koolidesse pääsenud katsetega, jäävad kõrvale.2019. aastast pärineb kohtukaasus, kus lapsevanem soovis, et laps saaks koolikoha Gustav Adolfi gümnaasiumi esimesse klassi, sai aga hoopis Kalamaja põhikooli. Õdesid-vendi kõnealusel juhul ei olnud ning Tallinna haridusameti otsus lähtus asjaolust, et GAGi oli 536 meetrit, kuid Kalamaja põhikooli 281 meetrit. GAG oli küll lähedal, aga mitte lähim.Kaardile on märgitud eestikeelsed Tallinna elukohajärgsed koolid. Iga kooli ümber on joonistatud see ala, mille jaoks tegemist on kõige lähema kooliga. Vaata pilti suuremalt siit. Pakkuda on ka teine kaart: tegelik arvutamine käib majade kaupa ja majad võivad sattuda täpselt piiri peale. Teisel kaardil ongi tehtud lähima kooli arvutus majade kaupa. Vaata teist kaarti siit.Kaardid on sisuliselt need samad, mida Tallinn näitab oma kodulehel. See, mida seal saab ühe päringu kaupa teha, on lihtsalt kogu kupatusena kantud ühele kaardile. Sellele vaatamata kõnealused kaardid Tallinna haridusametile ei meeldinud. Need meenutavat varasemat aega, mil kohalikel omavalitsustel tuli tänavate ja majade kaupa määrata piirkonnad, kus elavad lapsed tuli kõik vastu võtta. Kaardile on märgitud eestikeelsed Tallinna elukohajärgsed koolid. Iga kooli ümber on joonistatud see ala, mille jaoks tegemist on kõige lähema kooliga. Vaata pilti suuremalt siit. Pakkuda on ka teine kaart: tegelik arvutamine käib majade kaupa ja majad võivad sattuda täpselt piiri peale. Teisel kaardil ongi tehtud lähima kooli arvutus majade kaupa. Vaata teist kaarti siit. Kaardid on sisuliselt needsamad, mida Tallinn näitab oma kodulehel. Kõik see, mida seal saab teha ühe päringu kaupa, on lihtsalt kantud ühele kaardile. Sellele vaatamata kõnealused kaardid Tallinna haridusametile ei meeldinud. Need meenutavat varasemat aega, kui kohalikel omavalitsustel tuli tänavate ja majade kaupa määrata piirkonnad, kus elavad lapsed tuli kõik vastu võtta.Pikalt lahatakse kohtulahendis fiktiivsete elukohtade temaatikat. Kaebaja laps oli sünnist saadik igati tõeselt ja ausalt sisse kirjutatud. Kuna GAG ei olnud lähim kool, siis see pikaaegne sissekirjutus jäi otsustamisest üldsegi välja. Seevastu need vanemad, kes olid mõne aasta varem lapse sisse kirjutanud nõnda, et GAG oli lähim kool, said oma järeltulijale koha. Kohus pidi kaaluma, kas selline süsteem on õiguspärane.Tallinna halduskohtu kohtunik võttis ette muljetavaldava analüüsi. Välja küsiti laste ja nende vanemate rahvastikuregistri andmed ning kinnistusraamatust otsiti välja lapsevanematele kuuluvad eluruumid. Võrreldi lapse ja tema vanemate registrikandeid omavahel ja sellega, kus lapsevanemad omavad kinnisvara. „Rahvastikuregistri andmete ja kinnistusraamatu andmete võrdlemise tulemusel on kohtul kahtlus, et laste hulgas on neid, kelle tegelikuks elukohaks ei ole elukohajärgse kooli määramise taotluse esitamise ajal esitatud rahvastikuregistri aadress ning kelle tegeliku elukoha alusel, mis ei asunud Põhja-Tallinna ega Kesklinna linnaosas, ei oleks neile saanud määrata elukohajärgseks kooliks GAGi. Kahtlus on suurem, kuna kinnistusraamatu järgi kuulub kinnistu vanemate ühisomandisse, mille alusel võib eeldada, et kinnistu aadress on vanemate ja lapse tegelikuks elukohaks,“ kirjeldab kohtunik analüüsi tulemusi. Kokku tuvastati 7 last, kelle elukoht oli eeldatavalt fiktiivne. Lisaks nendele tuvastati veel 6 last, kes said GAGi koha tänu sellele, et õde-vend õppis seal, aga nad oma elukoha läheduse alusel poleks üldse kvalifitseerunudki.Siit edasi läheb asi veelgi huvitavamaks. Harju maakohus tuvastas, et lapsevanemad olid lapsed sisse kirjutanud GAGi lähedusse tõenäoliselt fiktiivselt, kuid siit ei järeldunud Tallinna ringkonnakohtu hinnangul, et nende koolikohad tuleks tühistada. Ükskõik, kui silmnähtavalt vale ka poleks rahvastikuregistri kanne, Tallinna haridusamet peab sellest Tallinna ringkonnakohtu hinnangul lähtuma. „Niisiis peab kontroll rahvastikuregistri andmete tegelikkusele vastavuse üle toimuma elukoha rahvastikuregistris registreerimise menetluses, mitte elukohajärgse kooli määramise menetluses,“ seisab kohtulahendis. „Kui elukohajärgse kooli määramise menetluses tekib haldusorganil kahtlus, et mõni laps ei saa mingil selgel põhjusel elada rahvastikuregistri järgses elukohas, saab ta oma kahtlustest anda teada kohaliku omavalitsusüksuse pädevale asutusele, kuid see ei tähenda, et elukohajärgse kooli määramisel saaks lapse elukoha tuvastamisel lähtuda mingitest teistest andmetest kui rahvastikuregistris kirjas.“Tartus on koolivaliku mustal kastil koguni ilus poisslapsenimi: ARNO paigutab lapsed elukohajärgsetesse koolidesse. Tartu haridusosakond määrab e-keskkonna ARNO abil lapsele elukohajärgse põhikooli lähtuvalt koolitee pikkusest ja koolihoonete mahutavusest. Kuidas täpselt ARNO seda teeb, on veelgi suurem müstika kui Tallinna koolide määramine. Tartu lapsevanemad pole seni veel teadaolevalt kohtusse pöördunud ja linn pole pidanud üksikasjalikult kirjeldama elukohajärgse kooli määramise protsesse.Igatahes Tallinnaga võrreldes on mitmeid erinevusi. Nii näiteks ei vaata ARNO rahvastikuregistrisse lapse elukoha kandmise aega. Läbi aetakse puhtalt kooli ja kodu vahelise kaugusega ja õde-vendade õppimisega. Seejuures ei mõõdeta kooli ja kodu kaugust mitte linnulennult, vaid jalgsiteekonna pikkusena. Maa-ameti kaartidel sellist funktsionaalsust pole, kuid Google kaardirakenduste abiga need välja arvutatakse.Mida ARNO siis teeb, kui lapsi on rohkem kui kohti? Tartu linnavalitsuse haridusosakonna statistilise analüüsi peaspetsialisti Katrin Parve sõnul hakatakse lapsi ümber tõstma läheduselt teise kooli lähtudes sellest, et teekond muutuks pikemaks võimalikult vähe. Näiteks kui üks laps elab linnaservas, kus lähima koolini on niigi 2 kilomeetrit; teine laps elab aga kohas, kust lähima koolini on 500 meetrit, aga teiseni 600 meetrit; siis sellisel juhul jääb kohast ilma teine laps. „Ühtlustatakse elukohtade ja koolide vahelised kaugused selliselt, et kellegi jaoks ei muutuks kaugus koolist ebamõistlikuks,“ selgitas Parve.Lapsevanemate jaoks tähendab see, et elukohajärgne kool ei pruugi olla ennustatav. Parve nentis: „Lapsevanemad küsivad, et kui ma kirjutan ennast selle koha peale sisse, mis on lapse elukohajärgne kool. Vastan kogu aeg: ma ei tea. See sõltub sellest, kui palju lapsi tuleb kooli konkreetsel aastal ja piirkonnas.“"
ohtuleht,  20. mai 2021 10:58,Eesti uudised,https://www.ohtuleht.ee/1034409/eesti-sai-euroopa-liidult-koroonakriisi-uletamiseks-ule-170-miljoni-euro,Eesti sai Euroopa Liidult koroonakriisi ületamiseks üle 170 miljoni euro (11),"Euroopa Komisjon kiitis heaks Eestile 173,25 miljoni euro suuruse toetuse kriisirahastust REACT-EU. Eesti kasutab raha peaasjalikult koroonaviirusega võitlemiseks ja kriisi majanduslike tagajärgede leevendamiseks.„Saame anda pikalt oodatud kriisiabi tervishoiule – Hiiumaa, Järvamaa, Põhja Eesti Regionaalhaiglale, vaktsiinide hankimiseks ja testimise korralduseks. 17,5 miljonit eurot saab tuge turismisektor. Pärast Euroopa Komisjoni otsust on võimalik ministeeriumitel nüüd kibekiiresti teha kõik vajalikud ettevalmistused toetuste väljamaksmiseks,“ ütles rahandusminister Keit Pentus-Rosimannus. „Eesmärk on, et raha jõuaks reaalselt kasutusse kuu aja jooksul.“Kõige suurem osa kriisivahenditest, pea 72 miljonit eurot, läheb majanduse elavdamiseks, sealjuures saab 17,7 miljonit eurot toetust turismisektor. Tuge saab ka Eesti ettevõtete rahvusvaheline konkurentsivõime, uute toodete, teenuste ja tehnoloogiate välja töötamine ning ärimudeli muutused COVID-19 kriisist väljumiseks.COVID-19 tõrjumiseks ja valmisoleku tagamiseks suunab Eesti 64 miljonit – sealhulgas läheb üle 25 miljoni vaktsiinide soetamiseks ja vaktsineerimise korraldamiseks. REACT-EU vahenditest rahastatakse ka testimist, seireuuringute läbiviimist, üldhooldekodude kohandamist COVID-laadsete nakkuste leviku tõkestamiseks ning haiglate toimepidevuse ja kriisideks valmisoleku tõstmist.Kokku üle 24,6 miljoni euro läheb ka tervishoiusektori tugevdamiseks. Muuhulgas renoveeritakse Euroopa Liidu vahendite abil haiglaid, näiteks Põhja-Eesti Regionaalhaigla B-korpust ja verekeskust, Tartu Ülikooli Kliinikumi A-korpust ning Järvamaa Haigla ja Hiiumaa Haigla erakorralise meditsiini osakondi.Üheksa miljonit suunab Eesti tööturuteenustesse. Soodustatakse inimestele tööle jäämist ja tööturul püsimist. Töötutele ja riskirühmadele pakutakse koolitusi, ümberõpet ja muid teenuseid. Lisaks koolitatakse sotsiaalteenuseid pakkuvaid asutusi nagu hooldekodud ja päevakeskused COVID-iga toimetulekul, tervishoiutöötajate järelkasvu tagamiseks toetatakse praktika läbiviimist ning pakutakse kriisinõustamist ja ohvriabi.Rakenduskavale lisaks valmistab Eesti ette ka kava peamiselt toiduabi sisaldava enim puudust kannatavate inimeste abifondi FEAD kasutamiseks. Valitsus on teinud ettepaneku REACT-EU vahenditest toiduabile eraldada 4,5 miljonit eurot.Eesti esitas REACT-EU vahendite kasutamiseks vajaliku perioodi 2014-2020 ühtekuuluvuspoliitika vahendite rakenduskava muudatuse ametlikult 30. aprillil, Euroopa Komisjon kinnitas selle 12. mail. Toetuse kasutuselevõtuks peavad ministrid kinnitama toetuse andmise tingimuse õigusaktid oma valdkonnas. Osaliselt, näiteks vaktsineerimise rahastamiseks on toetusraha juba kasutusele võetud."
ohtuleht,  20. mai 2021 09:09,Krimi,https://www.ohtuleht.ee/1034403/video-kohus-moistis-lihula-tulistajale-mikk-tarrastele-pika-vanglakaristuse,VIDEO  | Kohus mõistis Lihula tulistajale Mikk Tarrastele pika vanglakaristuse (58),"Pärnu maakohus langetas neljapäeva hommikul kell 10 otsuse läinud suvel Lihulas kaks inimest surnuks tulistanud Mikk Tarraste kohta. Aprillis toimunud istungil küsis prokurör Tarrastele eluaegset vanglakaristust, kuid seda siiski ei määratud.Kohus mõistis Tarrastele 20 aastat vangistust. Lisakaristusena võeti Tarrastelt ära relvakandmise ja laskemoona omamise õigus viieks aastaks. Samuti tuleb tal tasuda kõik tsiviilhagid, kogusummas üle 344 000 euro. Prokurör Gardi Anderson kavatseb otsuse edasi kaevata, et nõuda Tarrastele eluaegset vangistust.Kohus leidis, et Tarrastele esitatud süüdistus leidis täielikult tõendamist. Kohtunik Rubo Kikerpill sõnas, et toimepandud kuritegu oli olemuselt julm ja selle toimepanemise vahendid ja nende kasutamise intensiivsus viitasid sellele, et süüdistataval oli soov ja eesmärk oma ohvreid kindlasti tappa. „Selle teguviisiga on süüdistatav näidanud end kui julma ja jõhkrat inimest, kellel puudub igasugune austus inimkeha ja inimhinge suhtes.“Tarraste ütles, et kohtuotsus on talle arusaadav.Kohtuotsus vihastas ühte saalis viibijat niivõrd, et viimane tõusis püsti ja lahkus poole kohtuniku jutu pealt. „Häbi,“ lausus ta kohtusaalist välja jalutades.Tarraste kaitsja Rünno Roosmaa on varem öelnud, et 14 aastat vanglat oleks kõnealuse kuritöö eest paslik.Prokurör Gardi Anderson kinnitas pärast kohtuistungit, et kavatseb maakohtu otsuse karistuse ringkonnakohtus vaidlustada.„Eluaegne vangistus on erakordne karistus, mille kohaldamine nõuab erakorralisi asjaolusid. Prokuratuuri hinnangul on need erakorralisi asjaolud 6. juunil Lihulas toimunud sündmustega täidetud. Süüdistatav mõrvas kaks inimest, seadis eluohtlikku seisu vähemalt kaks last ja politseiniku. Veel mitme inimese elu oli otseselt ohus,“ lausub Anderson.Prokuröri sõnul ei jätnud Tarraste teguviis kahtlust, et tema eesmärk oli tappa ja seda olukorras, kus ainus ohuallikas oli tema ise. „Nii saab käituda vaid inimene, kellel puudub igasugune austus inimkeha ja inimhinge vastu. Seega väärib Lihula tulistaja prokuratuuri hinnangul just eluaegset vangistust ning maksimaalne tähtajaline vangistus ei taga õiguskorra piisavat kaitset,“ leiab Anderson.Kohtupidamine Tarraste üle algas veebruaris ja mitmete istungite vältel arutati läbi läinud aasta suvel Lihulas toime pandud veretöö. Kohe esimesel istungil võttis Tarraste süü suuremas osas omaks. Ta ei tunnistanud seda, et üritas kuritegu varjata. Samuti ei olnud ta nõus süüdistusega, et üritas sündmuskohalt põgeneda.Aprillis toimunud istungil pöördus Tarraste kohtu poole ja pidas kõne. „Peaaegu aasta tagasi toimus sündmus, mille tagajärjel kaotas elu mitu inimest. Sündmus põhjustas paljudele kannatusi ja valu. Ma pole oma tegusid õigustanud, olen vaid püüdnud neid selgitada. Olen minule esitatud süüdistuse suures osas omaks võtnud, lõpliku hinnangu juhtunule annab kohus. Ma pole sooritanud ühtki kuritegu mõne teise kuriteo varjamiseks, tehtu pole seotud ühegi vandenõuga. Mul ei olnud kavatsust kedagi tappa. /.../ Kas ma vastutan tegude ja tagajärgede eest? Loomulikult. Aega ei saa tagasi keerata, kahjuks ei saa ka inimesi tagasi tuua. Lugupeetud kannatanud ja minu enda pere. Ma siiralt vabandan kõigi teie ees. Ma tean, et andestada on kui mitte võimatu, siis äärmiselt raske. Seda ka endale,“ lausus Tarraste. Ta lausus ka seda, et on nõus õiglast karistust vastu võtma2020. aasta 6. juuni õhtupoolikul Pärnumaal Lihulas toimunud tulistamise käigus tappis Mikk Tarraste (33) tulirelvast kaks ja vigastas nelja inimest. Ravimite ja alkoholi mõju all olnud tapja ütles pärast kinnipidamist, et palub oma käitumise eest vabandust, ent ei jaganud täpsemaid selgitusi. Hiljem selgus, et Tarraste oli kuritöö toimepanemise ajal purjus ja rahustite mõju all. Märtsis toimunud istungil rääkis Tarraste, et kõnealusel päeval hakkas tema hommik rohke alkoholiga ja aiatöödega. Hiljem soovis ta sõbrale külla minna, ent tegi Lihula Olerexi juures avarii, mis omakorda vallandas traagiliste sündmuste ahela.Õhtuleht on kirjutanud, kuidas Mikk Tarraste on ka varem tulistamise pärast kohtu all olnud. 2008. aastal jõi ta ennast koos sõbraga purju ning hakkas küla vahel püstolist tulistama.„Öösel kella 3-4 vahel läksime välja. Võtsin kaasa oma Parabellumi, eelnevalt laadisin selle salve kaheksa padruniga. Võisin oma suvila juures tulistada relvast kaks lasku, aga täpselt mina ei mäleta alkoholijoobe tõttu,“ rääkis Tarraste toona uurijaile.Kõnealuse kriminaalasja raames otsiti läbi ka Tarraste kodu ja sealt leiti ka lõhkeainet. Sellel perioodil oli ta kaitseliidus, kuid hiljem arvati sealt relvakuritöö pärast välja."
ohtuleht,  20. mai 2021 06:45,Krimi,https://www.ohtuleht.ee/1034402/kohus-langetab-vagivallas-suudistatava-marti-kuusiku-asjas-otsuse,Kohus langetab vägivallas süüdistatava Marti Kuusiku asjas otsuse (52),"Läinud aastal kirjutas Virumaa Teataja, et Marti Kuusiku kohtuprotsessis on koos eelistungiga peetud kümme istungit. Viru maakohtu pressiesindaja sõnul on uuritud kõiki isikulisi tõendeid, üle on kuulatud kannatanu, Marti Kuusik, prokuröri tunnistajad ja kaitsja tunnistajad. Viru ringkonnaprokuratuur süüdistab Kuusikut perevägivallas, täpsemalt öeldes kehalise väärkohtlemise paragrahvi alusel. Kuusik end kohtus süüdi ei tunnistanud. Samuti on vägivalda eitanud protsessis kannatanuks tunnistatud Kuusiku endine elukaaslane Karin Kuusik."
ohtuleht,  20. mai 2021 06:44,Eesti uudised,https://www.ohtuleht.ee/1034401/relvad-tiiki-kriminaalkorras-karistada-saanud-vallavolinik-sai-kohalt-lahti,Relvad tiiki: kriminaalkorras karistada saanud vallavolinik sai kohalt lahti ,"Ene Kiirkivi süüdistatakse selles, et omamata relvaluba, hoidis ta eeluurimise käigus tuvastamata ajast oma elukohas ebaseaduslikult vintpüssist Mosin käsitöönduslikult valmistatud laskekõlblikku kärbikut ja laskekõlblikku 16-kaliibrilist üheraudset sileraudset lahtimurtavat püssi IŽ-K. Naine hoidis neid relvi oma elukohas kuni mullu 23. märtsini, kui relvad ühel kinnistul asuvasse tiiki visati. Viru maakohtu otsusega mõisteti Kiirkivile kuuekuuline vangistus tingimisi. Kohtuotsus tehti aasta alguses ja see on jõustunud.  Kadrina vallavolikogu liikme Ene Kiirkivi volitused lõpetati enne tähtaega, kuna ilmnes, et ta oli saanud tänavu jaanuaris kriminaalkorras karistada. Vallasekretäri ja valimiskomisjoni esimeheni ei jõudnud teave mitte ametlikest allikatest, vaid hoopis külajuttude ja televisiooni krimikroonika kaudu – kusjuures selgus, et ametlik regulatsioon sellise info liigutamiseks puudub, on kirjutanud Virumaa Teataja."
ohtuleht,  20. mai 2021 06:40,Eesti uudised,https://www.ohtuleht.ee/1034400/ei-saanud-tartu-vanglast-vabadusse-ringkonnakohus-jattis-sojakurjategija-karistust-kandma,Ei saanud Tartu vanglast vabadusse: ringkonnakohus jättis sõjakurjategija karistust kandma (2),"Milan Martić toodi Eestisse karistust kandma aastal 2009, kaks aastat hiljem toodi siia Dragomir Milošević. Endise Jugoslaavia rahvusvahelise kriminaaltribunali otsusega süüdimõistetud Martić oli tunnustamata Serbia Krajina vabariigi viimane president.Kriminaaltribunal mõistis Martići süüdi ja 35 aastaks vangi rahvusvahelise sõjaõiguse normide ja tavade rikkumises ning inimsusevastastes kuritegudes, sealhulgas rünnakutes tsiviilisikute vastu, inimeste julmas ja ebainimlikus kohtlemises, mõrvades, asulate, religiooni- ja haridusasutuste hävitamises, riigivara ja eraomandi rikkumises, tagakiusamises poliitilistel, rassilistel ja usulistel põhjustel ning küüditamises. Tartu maakohus arutas Martići ennetähtaegset vabastamist tänavu veebruaris ja jättis taotluse rahuldamata. Martiči kaitsja esitas maakohtu otsusele määruskaebuse. Aprilli lõpus jättis Tartu ringkonnakohus selle rahuldamata."
ohtuleht,  19. mai 2021 22:51,Eesti uudised,https://www.ohtuleht.ee/1034398/punaarmee-vabastas-eesti-martin-helme-narva-kurioosumist-mul-ei-ole-probleemi-valijatele-vorus-voi-kuressaares-ara-seletada-mis-meil-seal-toimub,"PUNAARMEE VABASTAS EESTI?! Martin Helme Narva kurioosumist: mul ei ole probleemi valijatele Võrus või Kuressaares ära seletada, mis meil seal toimub (97)","Martin HelmeNarva linnavolikogu EKRE fraktsiooniga liitus aprilli lõpul endine keskerakondlane Larissa Olenina, kes korraldab piirilinnas nõukogude võidupüha üritusi ja õpetab noortele „tegelikku ajalugu“, sealhulgas seda, et Punaarmee vabastas 1944. aastal Eesti. Martin Helme ütles kolmapäeval „Esimeses stuudios“ saatejuht Andres Kuusele, et Oleninat erakonda võtta ei plaanita, ehkki naine jagab EKREga mitmeid ühiseid väärtusi.Kuidas te oma konservatiivsele tuumvalijale selgitate Larissa Olenina liitumist fraktsiooniga? Kes ei tea, tegemist on inimesega, kes räägib, kuidas Punaarmee vabastas Eesti ja korraldab 9. mai meeleavaldusi. Kas konservatiivne valija peaks olema mures, et mingisugune nihe on toimunud?Ei pea olema mures. Olenina liitumine meie fraktsiooniga... Meie fraktsioon Narvas on ju kurioosum. Meie eelmistel valimistel Narvas ei osalenud ja Narvas on erinevad valimisliidud olnud ja Keskerakonna erinevad liikmed on laiali jooksnud. Narva volikogus on üks meie liige, kes siis tekitas meienimelise fraktsiooni ja sinna on liitunud ka mõned teised inimesed...See on erakordselt nauditav selgitus. Aga kuidas on lood väärtustega?Väärtustega on niimoodi lood, et Olenina ütleb, et temale meeldib konservatiivne perepoliitika, temale meeldib konservatiivne immigratsioonipoliitika ja temale meeldib meie seisukoht energiatööstuse osas.Keelt ei räägi ja Punaarmee vabastas Eesti?Aga meie teda erakonda ei plaani võtta ja meie nimekirjas ta järgmisetel valimistel ei plaani kandideerida. Meie plaan Narvas on täiesti lihtne – noored, eestimeelsed inimesed, kes räägivad muide eesti keelt. Ja tulevad puhtalt lehelt, mitte ei võta kaasa mingisugust aastakümnete pikkust taaka, ülejooksmisi, reetmisi, varastamisi, mitte midagi sellist. See on meie plaan igal pool Eestis. Need virvarrid, mis meil käivad viis kuud enne valimisi... Mul ei ole probleemi meie liikmetele või meie valijatele ära seletamisega Võrus või Kuressaares, et mis meil toimub seal."
ohtuleht,  19. mai 2021 21:59,Maailm,https://www.ohtuleht.ee/1034392/rahva-meelitamiseks-malawi-poletas-tuhanded-aegunud-vaktsiinidoosid,RAHVA MEELITAMISEKS: Malawi põletas tuhanded aegunud vaktsiinidoosid  (1),"Malawi terviseminister Khumbize Chiponda (pildil) ja teised riigi meditsiiniametnikud hävitasid kaamerate ees enam kui 19 000 aegunud AstraZeneca vaktsiinidoosi, lootuses, et see vaatepilt julgustab rahvast end agaramalt vaktsineerima.Malawi sai 102 000 AstraZeneca doosi Aafrika Liidult ning tõele au andes kasutas enamiku neist ka õigel ajal ära. Ent paraku kulges kaitsepookimine rahva umbusu tõttu vaevaliselt ning nii jäidki tuhanded doosid üle. Kui aga levima hakkasid hirmujutud, et nende peal kasutatakse aegunud vaktsiini, ei julgenud paljud soovijadki enam kliinikutesse kaitsesüsti saama minna.Kuigi tervishoiuekspertidel oli kahju, et nii läks, kommenteerisid nad BBC-le, et kui vanade vaktsiinide avalik hävitamine aitab leevendada elanike hirmu, peletada kuulujutte, tuua rohkem inimesi vaktsineerima ning rahustada, et kasutusel on ikka ainult nõuetekohased vaktsiinid, oli see seda väärt."
ohtuleht,  19. mai 2021 21:40,Eesti uudised,https://www.ohtuleht.ee/1034394/esimestel-pensioniikka-joudnutel-on-teise-samba-raha-kaes,Esimestel pensioniikka jõudnutel on teise samba raha käes (17),"Jaanuarist alates on esitanud ühekordse väljamakse avalduse hetkeseisuga kokku 26 041 inimest, kelle keskmine vanus on 63 eluaastat. Valdav enamik avalduse esitanutest on naised (16 559). Rahandusministeeriumi selgitusest nähtub, et enesele ootamatult kande saanud lehelugeja on tõesti asjast ise pisut ekslikult aru saanud, sest neile, kes avalduse esitamise ajal olid juba teise samba pensionieas (riiklik pensioniiga miinus viis aastat) ehk 60aastased ja valisid ühekordse väljamakse ega võtnud avaldust selle esitamise kuu viimaseks kuupäevaks tagasi, makstaksegi kogu raha juba järgmisel kuul välja. Summalt läheb maha 10% tulumaksu. Iga aasta jaanuaris, mais või septembris makstakse raha välja neile, kes teisest sambast lahkuvad. Nemad peavad kogunenud summalt maksma riigile 20% tulumaksu. „Avalduse esitamisel on oluliseks teguriks inimese vanus. Teise samba pensioniikka jõudnud inimesed saavad esitada üht tüüpi avalduse, näiteks ühekordse väljamakse või fondipensioni avalduse ja need, kes on nooremad, kuid soovivad sambast lahkuda, esitavad teist tüüpi avalduse ehk raha väljavõtmise avalduse,“ selgitab rahandusministeeriumi kommunikatsiooniosakonna spetsialist Siiri Suutre. Teisest sambast lahkujatele kehtivad avalduse tühistamisel teised tähtajad kui pensioniealistele. Näiteks: need, kes saaksid raha kätte septembris, saavad tühistamisavalduse esitada hiljemalt juuli lõpus; kes jaanuaris, saavad avalduse tühistada hiljemalt novembri lõpuni.  Hetkeseisuga on teisest sambast lahkumise avalduse esitanud kokku 156 188 inimest. Lahkuda otsustanud inimestel on kogutud keskmiselt 8468 eurot. Kui kogutud summa jääb alla 2000 euro, siis seda pigem välja ei võeta. "
ohtuleht,  19. mai 2021 21:20,Eesti uudised,https://www.ohtuleht.ee/1034395/surm-vanglamuuride-taga-ligi-viiendik-vangidest-on-moelnud-enesetapule,"
SURM VANGLAMÜÜRIDE TAGA: ligi viiendik vangidest on mõelnud enesetapule  ","„Kella kümne paiku õhtul otsustasin oma jalal veeni läbi lõigata. Kui ametnikud kell 1.12 kambrisse sisenesid, oli jalalaba juba üleni kausis veres. Verd oli nii 2,5 liitrit. Olin mitmel korral teadvuse kaotanud, kukkunud ja virgunud,” rääkis Õhtulehele Tartu vanglas eluaegset vangistust kandev kolme inimese tapja Margus Luuk, kes üritas mullu juulis endalt seal elu võtta.Vangla kvalifitseeris Luugi teo tähelepanu otsimiseks, leides, et ta on valmis oma tahtmise saamiseks kõike tegema, sealhulgas enda elu ohtu seadma.Enesevigastused ja manipulatiivsed enesetapukatsed on Eesti kinnipidamisasutuses küllaltki levinud nähtus, ilmneb justiitsministeeriumi 2019. aasta õigusrikkujate vaimse tervise häirete uuringust. Selle põhjal pole töötajatel peale kõhutunde head strateegiat, kuidas eristada abivajajat manipuleerijast, ning ametnikud on muutunud ohtrate manipuleerimiste ja parasuitsiidide tõttu nende suhtes immuunseks.Viimasel viiel aastal (2016–2021) on endalt vanglas elu võtnud 14 inimest. Samuti on sel ajal arestimajades vabasurma läinud kuus inimest, neist neli aastal 2017 ning 2018 ja 2019. aastal kummalgi üks. Viimasel kahel aastal pole arestimajades enesetappe ette tulnud. Vanglates seevastu toimus järsk suitsiidide kasv 2018. aastast. Kui 2016 ja 2017 võttis seal endalt kummalgi aastal elu üks kinnipeetu, siis 2018. aasta kevadel tappis end neli inimest, neist kaks ühe ja sama päeva jooksul. Neli vanglasuitsiidi toimus ka 2019. aastal. Mullu oli neid kolm. Tänavu on läinud trellide taga vabasurma üks inimene. Justiitsministeeriumi hinnangul on praegu erineva tõenäosusega suitsiidiriske 260 vangi puhul. Enesetappudest märksa enam tuleb aga ette enesevigastamisi – 100 kuni 170 aastas.Vanglakeskkond soosib suitsiideIga suitsiidi kohta on kuni 20 korda rohkem enesetapukatseid, ilmneb Eesti-Rootsi vaimse tervise ja suitsidoloogia instituudi (ERSI) 2005. aasta enesetappude ennetamise juhendmaterjalist, mis on mõeldud vanglaametnikele. Selle andmetel kipuvad rasked ja kroonilised vaimse tervise häired vanglas süvenema ning paljud kinnipeetavad muutuvad seal depressiivseteks ja suitsidiaalseteks.Psühhiaater ja kohtupsühhiaatria ekspert Jüri Ennet nendib, et vanglasse sattumine võib suurendada soovi omal tahtel elust lahkuda. „Paljud murduvad juba uurimise ajal, kui kohtuotsust ei ole veel tehtudki. Kogu see avalik huvi ja hukkamõist muutuvad väljakannatamatuks. Tõuke võib anda ka õud vangla ees. Ja siis leitaksegi väljapääs.”ÕUD VANGLA EES: Kinnipeetu võib võtta paanilises vangistusehirmus endalt elu juba enne süüdimõistmistJustiitsministeeriumi avalike suhete nõunik Teele Sihtmäe sõnul võib äsja vahistatut mõjutada seegi, et tema vastu on algatatud kriminaalasi, mis toob kaasa sotsiaalse prestiiži kaotuse. „Näiteks lastevastaste tegude puhul,“ selgitab ta. „Samuti võivad vahistatud reageerida kriminaalmenetluse käigus selgunud väljavaatele saada kardetust pikem karistus. Pikemaajaliselt vanglas olnud süüdimõistetutele võib raskeks hoobiks olla suhte ootamatu purunemine.”Enesetappu haub ligi viiendik vangidestEnamasti puuakse end üles, kasutades selleks kas siis sokke, aluspesu, vööd, kingapaelu, särki, voodilinu või käterätikuid. Kuigi enamiku vanglates sooritatavatest enesetappudest teevad mehed, kuuluvad ka naissoost kinnipeetavad riskirühma. Kinnipidamiskohas viibivad naised üritavad enesetappu viis korda sagedamini kui vabaduses viibivad õrnema soo esindajad ja kaks korda rohkem kui meesvangid.Justiitsministeeriumi vanglate sisekliima uuring (2018) vaatles Tallinna, Tartu ja Viru vanglat, kus oli enesetapule mõelnud 18 protsenti kinnipeetavatest ning kuus protsenti neist on proovinud ennast seal äragi tappa. Sellist olukorda võib lugeda juba kriitiliseks. Enesetapukatseid ei võeta tõsiselt Kui vanglapersonal on arvamusel, et kinnipeetav püüab saavutada kontrolli või mõjutada oma enesehävitusliku käitumise kaudu vanglakeskkonda, siis ei võeta suitsidaalset žesti tihtipeale tõsiselt, selgub ERSI juhendist. Eriti tõenäoline on see siis, kui kinnipeetav on varemgi kehtestatud korda ja eeskirju rikkunud.Personaliga manipuleerimiseks mõeldud suitsiidikatseid teevad eelkõige antisotsiaalsed isiksused. Sellised kinnipeetavad tavaliselt lõiguvad end, neelavad klaasikilde alla ja kasutavad enesetapukatseid oma elujärje edendamiseks, mitte selle lõpetamiseks.Paraku võib selline katse – ükskõik mis selle ajendiks ka ei ole – lõppeda surmaga isegi siis, kui seda polnud plaanis. Enesehävitusliku käitumise ignoreerimine või selle eest karistamine teistest isoleerimise teel võib olukorda veelgi raskendada, sest kinnipeetav tunneb, et ta peab astuma veelgi dramaatilisemaid samme.Sihtmäe rõhutab, et vanglas ei võeta enesetapukatseid isegi siis, kui võib arvata, et sellega soovitakse endale tähelepanu juhtida, sugugi vähem tõsiselt. „Ka selline samm võib viia reaalse enesetapuni. Vanglateenistus viib ka enesetapukatse puhul läbi väga põhjaliku analüüsi selle põhjustest.”Hullud lähevad vanglas hullemaks Uuringud näitavad, et vangla keskkond on nii vaimse tervise häire süvenemise kui ka retsidiivsuse seisukohalt enamasti ebasobiv. Justiitsiministeeriumi uuringu põhjal läheneb vanglasüsteem kinnipeetu agressiivsele käitumisele julgeoleku seisukohast – paigutamine üksikkambrisse, kartserisse, vaba aja tegevuste piiramine – arvestamata seda, et agressiivsus võib olla ka psüühikahäire sümptom. Umbes pooled ravitavatest häiretest jäävad aga sootuks tähelepanuta.Sihtmäe sõnul ei tohi need, kes ei ole oma vaimse tervise tõttu süüdivad, vanglasse üldse jõudagi. „Kui selles osas tekib vanglal väiksemgi kahtlus, siis saadame inimese psühhiaatriaekspertiisi, et tema vaimset tervist kontrollida.”Ennet rõhutab, et kinnipidamisasutuse eesmärk on inimest parandada, mitte karistada. „Et ta vanglast välja saades suudaks hoolitseda iseenda ja oma lähedaste eest, mitte ei oleks veel rohkem maha tambitud ja muutunud parandamatuks kriminaaliks.” Psühhiaater märgib, et vanglasse sattuv seltskond on ääretult kirju. „Neid inimesi on igasuguseid – lihtsast moosivargast kuni mõrvarini, kes on kellegi eriti piinarikkal moel ära tapnud.” Tema sõnul otsustab vanglas vabasurma minna pigem moosivaras, kellele on vangla õhustik palju traumeerivam ja väljakannatamatum.Pooled kinnipeetavad on vaimse häiregaUuringu kohaselt on umbes pooltel kinnipeetavatel diagnoositud mõni vaimse tervise häire ning kolmandikul on neid mitu – seda on märksa rohkem kui proportsionaalselt ühiskonnas.Ennet märgib, et tema kogemuse põhjal on mingi psüühilise häirega lausa 99,8 protsenti vangidest. „Neil on vaimse tervise probleeme märksa rohkem kui meil siin väljas. Aga need probleemid on ka mitmekihilised ja erinevatel tasanditel. Uneprobleeme, depressiooni ja stressi esineb kõigil. Aga palju on ka raskemaid psüühika- ja isiksusehäireid.”ERSI juhendist selgub, et üks traumajärgse stressihäire ilminguid on reeglite rikkumine. Kuna vanglapersonal ei näe selles enamasti märki vaimse tervise häirest, järgneb sellele distsiplinaarkaristus. Sellest võib aga kujuneda nõiaring. Traumeeritud kinnipeetava isoleerimine võib teda muuta veelgi tasakaalutumaks ja raevukamaks, see annab aga omakorda vanglapersonalile õiguse, et teda isoleerida.Psühhiaatreid napib Eesti kinnipidamisasutustes, nagu Eestis tervikuna, valitseb psühhiaatrite, psühholoogide ja õdede puudus. Vanglasüsteemis töötamine on stigmatiseeritud – seda tööd peetakse ohtlikuks ja ühekülgseks. „Kui vabaduses viibiv inimene peab psühhiaatri vastuvõttu ootama kolm kuud, miks peaks see siis kinnipidamisasutuses teisiti olema,” nendib Ennet. Vanglapsühhiaatri töö erineb tema sõnul tavapsühhiaatriast. „Psühhiaatri töö on seal hoopis teise nurga all. Võtame kasvõi alko-narkoprobleemid. Neid tabletimaiaid poisse on seal küll. Kui mõnel on näiteks peavalurohtu vaja, siis see tablett jääb suhu ja ukse taga võetakse välja. Ja siis kogutakse kümme tabletti kokku teise venna jaoks, kes võtab seda hoopis muul eesmärgil.”Teele Sihtmäe kinnitab, et kõigile vangidele on tagatud haiglaravi. „Vaimse tervise probleemide korral saab ravi nii Tartu vangla psühhiaatriosakonnas kui ka tsiviilhaiglas. Psühhiaatri ja teiste vaimse tervise spetsialistide vastuvõtud on igas vanglas.”Sihtmäe nendib, et nagu mujalgi, on vanglates probleemiks tihe konkurents Põhjamaadega meedikute tööjõuturul. „Vanglates töötab erinevate töökoormustega 123 meditsiinitöötajat, sh viis psühhiaatrit, lisaks 21 psühholoogi ja kolm kliinilist psühholoogi.”Nõrkadest saavad ohvrid Vanglate sisekliima uuringus leidis kolmandik vastajaist, et kinnipeetavate seas valitseb võimuhierarhia.12 protsenti tundis aga, et vanglat juhivad pigem kinnipeetavad kui töötajad. Umbes veerand vastanuist arvas, et teised vangid ohustavad teda – võivad tekitada talle vigastusi, teda kiusata või siis ähvardada. Ligi kolmandik leidis, et nõrku kinnipeetavaid kasutatakse vanglas julmalt ära ja neist saavad ohvrid ning et seal esineb küllaltki palju ähvardamist ja kiusamist. ERSI juhendi põhjal on suitsiidi käimalükkavaks jõuks muu hulgas konfliktid kaasvangidega, mõnitamise ja peksmise ohvriks langemine, seksuaalne ahistamine, võlad ja avalik hukkamõist kuriteo iseloomu tõttu – näiteks lapserüvetajate puhul. Konfliktseid olukordi tuleb pidevalt ette ning omavaheline arveteklaarimine ja hirm füüsilise ning vaimse terrori ees on suur.Inimsuhete tähtsust vanglaseinte vahel rõhutab ka Ennet. „Need kas tambivad sind mutta või jääd ellu. Kui sa ei suuda ennast kehtestada ja paika panna, siis lähevadki mõned vabatahtlikku teed ehk lahkuvad elust omal soovil.”Heasoovlikkus kehtib teatud piirides „Kambrikaaslane võttis kausi mu jala alt ning tahtis näidata, et kausis on päriselt ka veri, mitte vesi ja paar tilka verd,” meenutab enesetapukatse teinud Luuk oma kirjas Õhtulehele. „Tema sõrmed löödi toiduluugi vahele kinni. Siis olid ukse taga juba relvastuses mehed. Kaaslane karjus, et miks te meditsiini ei kutsu, inimene on teadvuseta maas, kui kell kaks veidi läbi toimus rünnak taseri ja pipragaasiga. Kõik pöörati vastuhakuks. Kaaslane viidi minema, mind pandi medosakonnas tilgutite alla. Sain käskkirja vastuhaku eest.”Enneti sõnul toimib hea sõna ka vaimselt haigete inimeste puhul. „Sundravi osakonnas oli meil rangelt paika pandud põhimõte: iga patsient pidi tunnetama, et kogu personal – olgu see sanitar või õde või tohter – soovib talle südamest head. Nagu loom tunneb ära, kas sa soovid talle head või halba. Selline sisemine hoiak.“Ent paika olid pandud ka piirid. „See heasoovlikkus kehtis siit maalt siia maale,“ märgib ta. „Kui te siit maalt üle piiri lähete, siis läheb asi rangeks, aga rangeks mitte meie tahtmise pärast, vaid sisekorra eeskirjad on sellised. Aga esikohal oli heasoovlik suhtumine.”"
ohtuleht,  19. mai 2021 21:00,Eesti uudised,https://www.ohtuleht.ee/1034390/tanavused-lopuaktused-peetakse-suuresti-vabas-ohus,Tänavused lõpuaktused peetakse suuresti vabas õhus (1),"Haridusministeerium ei ole lõpuaktuste korraldamiseks mingeid käsulaudu välja andnud. Selle kommunikatsiooniosakonna juhataja Tarmu Kurm tsiteerib juba mõnda aega koolidele jagatud juhiseid: „Üritused tuleb korraldada piiratud osalejate arvuga, selliselt, et erinevad klassid või grupid ei puutuks omavahel kokku ning võimalusel välitingimustes. Samadest põhimõtetest tuleb lähtuda ka lõpuaktusi korraldades.“Kui eelmisel aastal leiutati päris palju uusi aktuse pidamise vorme, on paljudel tänavu selle võrra lihtsam. Küll aga on üksjagu nuputamist Tartu ülikoolil, kes jättis mullu aktused sootuks ära.„Tartu ülikooli aktused toimuvad silmast silma,“ ütleb ülikooli pressinõunik Sandra Sommer. „Täpset kava veel koostatakse, kuid seda hirmu, et aktused on Zoomis, ei ole.“ Küll aga jääb ülikooli auväärne aula aktustest ilma ka sel aastal, sest need leiavad aset Toomemäel vana anatoomikumi esisel platsil. Ülikooli kolledžite lõpuaktuste kohad on veel lahtised. „Vana anatoomikumi ette tuleb väike katusealune ka, nii et lõpetajad vihma käes ei pea istuma,“ loodab Sommer heale ilmale. „Aga jahe võib küll hakata. Kellel on soov lõpetajaid oma silmaga näha, neil on see võimalus olemas, aga terviseameti reegleid järgides sellele platsile väga palju inimesi ei mahu. Aga ülikooli televisioon teeb kõikidest aktustest täpselt nagu varasematel aastatel ülekanded ja neid saavad jälgida ka need, kes parasjagu on eneseisolatsioonis või ei saa kohale tulla.“„See on täiesti koroonaviiruse vaba teema, aga meil on vabas õhus pidulike sündmuste pidamise komme kuidagi ära unustatud,“ arutleb Luunja keskkooli direktor Toomas Liivamägi. „Sattusin mõni aasta tagasi Stockholmis Haga parki ja seal oli näitus kuninglikest aiapidudest, mida on peetud aastakümneid. Ka meie praegune president korraldab roosiaia vastuvõtte, mis on samuti vaba õhu pidu.“„Meie aktused on paika pandud ja peetakse Luunja roosiaias,“ jätkab ta. „Hiljuti tähistas Luunja vald oma 30. aastapäeva ja tegi seda Luunja roosiaias. Neil oli renditud telk, see kaunistati draperiiga ja nägi väga pidulik välja. Meie teeme samamoodi.“„Meil oli eelmine aasta korralik kontaktne väliaktus ja sel aastal on samamoodi,“ ütleb Kohtla-Järve gümnaasiumi direktor Hendrik Agur. „Kas vanemaid kutsume, see sõltub sellest, millised piirangud sel ajal on. Seaduse raames ja vabas õhus.“Aguri sõnul tuleb selline aktus nagu tavaliselt: lõpetajatele antakse tunnistused ning peetakse kõnesid. Tuleb ka eeskava ja kõik muu sinna juurde kuuluv. „Meie aktused on kõik ühel päeval tehnomaja aatriumis,“ sõnab Linnus. „Neli aktust järjest. Eesuksest tulevad aktuse tegijad sisse ja teisest uksest lähevad välja, selline torusüsteem, nii et eri aktustel osalejad omavahel kokku puutuda ei saa. Me eelmisel aastal proovisime seda varianti, tuli hästi välja ja teeme tänavu ka nii.“„Tehnomaja aatrium on meil hästi avar, seal saame hajutamisega ilusasti hakkama,“ selgitab Linnus. „Meil lõpetajaid kuskil 160–170. Kui need neljaks jagada, siis on igal aktusel parasjagu rahvast.“"
ohtuleht,  19. mai 2021 20:56,Maailm,https://www.ohtuleht.ee/1034386/apple-andis-hiinale-jarele,Apple andis Hiinale järele ,"Apple andis Pekingile kontrolli Hiina kasutajate isikuandmete üle. The New York Timesi andmeil nõustus ettevõte säilitama kasutajate andmed serverites, mida haldab aga omakorda Hiina riigifirma, ning loobus krüptimistehnoloogiast, sest hiinlased polnud sellega nõus.Samuti kadusid Apple'i Hiina veebipoest mitmed rakendused, sealhulgas paljud välismaised meediaväljaanded.Pea kõik Apple'i tooted on valmistatud Hiinas. Sealt tuleb ka umbes viiendik megakorporatsiooni tulust. Timesi ajakirjanikud nendivad, et täpselt nii, nagu firmajuht Tim Cook oskas kunagi Hiina Apple'i kasuks tööle panna, teeb hiinlaste valitsus nüüd temaga sama."
ohtuleht,  19. mai 2021 20:40,Eesti uudised,https://www.ohtuleht.ee/1034387/raierahu-ei-kehti-metsloomauhing-kogub-oovastavaid-jaadvustusi,"
Raierahu ei kehti: metsloomaühing kogub õõvastavaid jäädvustusi (10)","Teateid kevadise raierahu rikkumisest tuleb ühingule ridamisi„Pesitsusrahu ei ole vist mitte kellegi jaoks, see on lihtsalt sõnakõlks, seda päriselt ei eksisteeri. Meile tuleb palju pilte ja teateid tuleb ka palju, ikka lähevad masinad peale, ikka keegi toimetab, linnud-loomad karjuvad ümberringi,“ ütleb Eesti metsloomaühingu juhatuse liige Virge Võsujalg.Eesti metsloomaühing alustas raierahu rikkumise jäädvustuste kogumist ehk oodatud on pildid, kus on näha metsaraie pärast kannatada saanud loomad ja linnud. Võsujalg ütleb, et kogu aktsioon on mõeldud surveavaldusena otsustajatele ja avalikkusele.Võltsingud pole oodatud„Olen ise ka selliste asjade suhtes skeptiline,“ sõnab Võsujalg, et iga jäädvustuse juurde tuleb kindlasti märkida selle tegemise koht ja aeg. „Viimased kaks videot, mis ma lisasin, on pühapäeval minu enda tehtud, sellepärast ma julgesin need sinna lisada. Ma küsisin inimestelt, millal miski toimus, läksin ise kohale ja see vastab tõele.“ Kuna Võsujalg jõudis raielangile pühapäeval, siis töömeestega tal rääkida ei õnnestunud. Kohalike jutu järgi käib töö ikka esmaspäevast reedeni, laupäev ja pühapäev on puhkepäevad ka metsameeste jaoks. „Aga plaanin sinna minna nädala sees tagasi ja vaatan, kas on võimalik saada ühendust,“ ei jäta ta jonni.„Varem oli sellega lihtsam, sai uurida, kellele mets kuulub,“ ei süüdista Võsujalg otseselt mitte kedagi. „Sa pead saatma avalduse, kirjutama, miks sa seda teada tahad ja see kõik võtab aega. Andmekaitseseadus on juba nii tugev, et niisama lihtsalt sa ei saa kellegi poole pöörduda.“Ta lisab, et nemad tegelevad ikkagi esmalt loomade ja lindude kaitsmisega ja seepärast tahavad nad raierahu rikkumistest teada saada. Metsade kaitsmise on enda ülesandeks võtnud teised ühendused ja seda ülesannet metsloomaühing enda kanda ei võta.Raierahu on vajalik„Ma olen rääkinud metsameestega, kes võtavad metsa maha,“ kõneleb Võsujalg. „Ma saan aru, et metsaraie on tuluallikas ja riigil on seda vaja. Aga ka nemad ütlevad, et tegelikult ei ole selle vastu midagi, kui pesitsusrahu kehtiks kõigile. Kuid seal on see aga, et ka Juhan tahab poolteist kuud palka saada, ta ei saa jääda sissetulekuta koju passima. Kui riigi poolt tuleks mingi toetus ja nad saaksid jääda koju, siis oleks hoopis teine teema.“Võsujalg lisab, et ta ei ole metsameeste vastu, sest nemad peavadki seda tööd tegema. Kui kuskil raie peatatakse, siis jäävad masinad seisma ja inimesed tööta. Kogu raierahu teema on tema hinnangul täiesti läbimõtlemata.„Süsteem ei tööta, see on surnud ring,“ ütleb ta. „Kust peaksid loomad ja linnud teadma, et siit algab riigimets ja siin võib rahulikult pesitseda ning siin on eramets, mis läheb mahavõtmisele?“PILT EI EDASTA HELI: Virge Võsujalg ütleb, et peaaegu alati on sellise kevadise raielangi ümbruses kuulda hädaldavaid loomi või linde.Riigimetsa majandamise keskuse (RMK) kommunikatsiooniosakonna juht Sille Ader sõnab, et RMK peab ametlikult alates 15. aprillist riigimetsades traditsioonilist raierahu, nii juba juba 2002. aastast. Tema sõnul ei tee riigimetsas ka mitte ükski RMK partner praegu raietöid. Riigimetsas tehakse RMK teatel raierahu ajal metsauuendustöid. Lisaks metsaistutusele korrastatakse teid, metsasihte ja kuivenduskraave, varem raiutud lankidelt veetakse palgid välja. „Iga kodanik pääseb ligi avalikule metsaregistri osale ja näeb, kas vastaval langil on metsaraie lubatud,“ ütleb keskkonnaameti avalike suhete nõunik Andri Küüts. „Kui kodanik näeb selget ja tahtlikku pesitsuse häirimist, siis võib sellest meile teada anda. Kui on olemas selged viited lindude-loomade tahtliku häirimise või pesade ja munade tahtliku hävitamise kohta, eriti pesitsemise ja poegade üles kasvatamise ajal, siis keskkonnaameti inspektorid kontrollivad meile saadetud infot, näiteks fotosid.“„Eramets on eramets ja peremees otsustab, millal ta seal midagi teeb,“ sõnab Võsujalg. „Kui raierahu ei laiene kõigile, siis RMK võib oma asju ajada täpselt nii, nagu tema seda näeb, kuid erametsades toimuvasse sekkuda ei saa. Kuid inimesed on vihjamisi rääkinud, et ka RMK metsa võetakse täpselt samamoodi maha.“"
ohtuleht,  19. mai 2021 20:34,Maailm,https://www.ohtuleht.ee/1034385/teeparandajad-avastasid-pangaroovlite-tunneli,Teeparandajad avastasid pangaröövlite tunneli ,"Saksa väikelinnas Spenges õnnestus teeparandajatel peatada plaanitud pangarööv. Politsei arvab, et kurjategijad olid näinud toestatud ja mitmemeetrise maa-aluse tunneliga juba tükk aega vaeva.Töölised kutsuti kohale uurima pangahoone parkla servas olevaid lahtisi tänavakive. Panga töötajad pidasid seda esialgu veekahjustuse süüks, kirjutab Berliner Zeitung. Paraku tuli aga kivide alt välja tunnel. Politseinikel polnud kahe meetri sügavusel oleva puust lattidega toestatud, meetrilaiuse ja seitsme-kaheksa meetri pikkuse käigu eesmärgis vähimatki kahtlust: kes iganes selle kaevas, tegi seda lootuseda Spenge kesklinnas asuvasse pangahoonesse pääseda. Kaevetööde alguspunkt oli parkla servas seisvas alajaamas, mille lukk näis olevat hiljuti välja vahetatud. Ilmselt teadsid kurjategijad, millal võrgufirma seda kontrollimas käib.Panga töötajate sõnul polnuks röövlite saak isegi plaani õnnestumise korral midagi erakordset, sest nad ei hoia seifis suuri sularahahunnikuid."
ohtuleht,  19. mai 2021 19:21,Eesti uudised,https://www.ohtuleht.ee/1034382/tallinna-lennujaam-kusib-riigilt-20-miljonit-eurot-lisaraha,Tallinna lennujaam küsib riigilt 20 miljonit eurot lisaraha (3),"Tallinna LennujaamTallinna lennujaam küsib riigilt investeeringuteks 20 miljonit eurot lisaraha, et laiendada kaubalendude ja lennukite hoolduse jaoks lennuliiklusala.Tallinna lennujaam on paari viimase aasta lennunduse madalseisu tõttu teeninud 30 miljonit eurot vähem kasumit, kirjutab ERR. See raha oli kavas investeerida lennujaama lõunaala arenduseks, kus tööd on juba alanud. Omaniku esindajana tegigi majandusministeerium valitusele ettepaneku suurendada Tallinna Lennujaama aktsiakapitali 20 miljoni euro võrra, et rahastada investeeringuid ja tõsta lennujaama laenuvõimekust.Tallinna lennujaama juhatuse esimees Riivo Tuvike selgitas ERR-ile, et investeeringu kogusuurus on 37 miljonit eurot. „Miinimum 17 miljonit me tahaksime laenu võtta, küllap see number tegelikult on suurem, aga osaliselt finantseerime seda laenuga, osaliselt omakapitalist,“ sõnas ta."
ohtuleht,  19. mai 2021 19:16,Eesti uudised,https://www.ohtuleht.ee/1034380/brigaadikindral-palm-kaitsevagi-on-nous-leppima-amatoorliku-orkestriga,Brigaadikindral Palm: kaitsevägi on nõus leppima amatöörliku orkestriga (35),"Kaitseväe peastaabi ülem brigaadikindral Veiko-Vello Palm.Kaitseväe peastaabi ülem brigaadikindral Veiko-Vello Palmi sõnul on kaitsevägi valmis leppima amatöörlikuma orkestriga, kui selle arvelt saab riigi sõjalist valmisolekut suurendada.Kaitseväe peastaabi ülem brigaadikindral Veiko-Vello Palm kinnitas Klassikaraadio saates „Delta“, et kaitseväe poolt on otsus lõplik. Ta leiab, et riigikaitse peab ka kärbete ajal arenema ja vajadusel saadakse hakkama harrastus-orkestritega, kirjutab ERR. Kaitseväe orkestri kauaaegne peadirigent kolonelleitnant Peeter Saan on veendunud, et nii-öelda sisse ostetud orkester ei ole võrdväärne professionaalse ja spetsiaalselt kaitseväe jaoks väljakoolitatud orkestriga. Palm tõdes, et kindlat plaani kaitseväel edaspidiseks veel ei ole, kuid kaitsevägi on nõus latti langetama ja leppima amatöörlikuma orkestriga. "
ohtuleht,  19. mai 2021 19:08,Eesti uudised,https://www.ohtuleht.ee/1034379/karusloomafarmide-keelustamise-eelnou-labis-riigikogus-teise-lugemise-alender-aeg-on-nende-kaotamiseks-on-kaes,Karusloomafarmide keelustamise eelnõu läbis riigikogus teise lugemise. Alender: aeg on nende kaotamiseks on käes (2),"Karusloomafarmide keelustamise eelnõu läbis teisipäeval riigikogus teise lugemise ning on seaduseks muutumisele lähemal kui kunagi varem. Eelnõu näeb ette karusloomafarmide keelustamist aastaks 2026. Loomakaitseorganisatsioon Nähtamatud Loomad on karusloomafarmide keelustamise nimel töötanud juba mitmeid aastaid. Organisatsioon esitas möödunud aastal riigikogule petitsiooni 6161 digiallkirjaga, mis suunas hetkel arutluses oleva eelnõu menetluseni.  „Eesti liigub jõudsalt heas suunas loomade heaolu valdkonnas ja karusloomafarmide keelustamine oleks võit kogu Eestile. Sellega näitaksime ennast parimast ja tugevaimast küljest, sest astuksime välja nõrgemate kaitseks. Rõõm on näha selle mõtteviisi üha kasvavat levikut Eestis, nii riigikogu liikmete kui teiste sihtrühmade seas,“ kommenteerib Nähtamatute Loomade president Kristina Mering, kes on karusloomade heaolu eest seisnud juba 15 aastat. Karusloomafarmide keelustamise eelnõu liigub nüüd edasi kolmandale lugemisele. Lõpphääletus leiab riigikogu suures saalis aset 2. juunil. Karusloomafarmid on keelustatud Suurbritannias, Prantsusmaal, Norras, Hollandis, Austrias, Horvaatias, Sloveenias, Makedoonias, Serbias, Bosnia ja Hertsegoviinas, Slovakkias, Luksemburgis, Belgias, Tšehhis. Taanis ja Rootsis on keelustatud rebasefarmid.Riigikogu keskkonnakomisjoni esimehe Yoko Alenderi sõnul on aeg karusloomafarmide keelustamiseks küps. „Karusloomade kasvatamise keelustamist on riigikogu keskkonnakomisjonis arutatud aastaid ning riigikogu suures saalis on sellesisuline eelnõu juba kolmandat korda. Varasematega võrreldes on praegune katse aga märksa edukam, sest kui eelmisel kahel korral lükati karusloomade kasvatust keelav eelnõu tagasi, siis täna läbis see teise lugemise. Kolmandale lugemisele jõuab see eelnõu praeguse plaani kohaselt juuni algul ja loodetavasti saab siis ka lõpliku heakskiidu,“ ütleb Alender.Alenderi sõnul ei pea üha rohkem inimesi õigeks seda, et loomi peetakse karmides tingimustes ja hukatakse üksnes karusnaha saamise eesmärgil. Ta viitab Kantar Emori poolt märtsis läbiviidud küsitlusele, mille tulemuste kohaselt arvab 75 protsenti Eesti elanikest, et karusloomakasvatus ei peaks olema lubatud.Samuti toob Alender välja, et tööstusharuna on karusloomakasvatus Eestis oma tegevust sisuliselt lõpetamas. „See tähendab, et keelustamisel ei ole enam erilist negatiivset mõju näiteks töökohtade kao näol, kuna neid on hetkel vaid kümnekonna ringis ning enamike sektoris töötavate inimeste jaoks ei ole see enam põhisissetulekuallikas,“ sõnab Alender.Ühtlasi lisab ta, et veel väheste selles valdkonnas tegutsevate ettevõtjate jaoks lepiti kokku viie aasta pikkune üleminekuaeg, et ettevõtjad saaksid karusloomafarmid sulgeda ja oma tegevuse sujuvalt ümber kujundada."
ohtuleht,  19. mai 2021 19:07,Eesti uudised,https://www.ohtuleht.ee/1034378/nuudisaegne-meditsiin-veritsev-patsient-kupatati-vastu-ood-haiglast-minema,Nüüdisaegne meditsiin: veritsev patsient kupatati vastu ööd haiglast minema (5),"„Käisin teisipäeval Võru haiglast poega ära toomas, sest armee saatis ta sinna mandlioperatsioonile. Operatsioon toimus päeval, aga õhtul tahtsid nad temast hoolimata operatsiooni üsna rängast kulust ja vereköhimisest lahti saada. Raviarst seletas, et tavaliselt jäetakse sellised järgmise päevani, aga neil ei ole seal öövalvet!“ kurjustab tartlane Egert Võrus asuva Lõuna-Eesti haiglaga.Egerti sõnul seisis pojal ees juba ammu plaanis olnud mandlioperatsioon, kuid paraku lükkus see koroonapandeemia esimese laine ajal edasi. Kaitsevägi lubas noormehe lõikuse ajaks ja sellest taastumiseks teenistusest vabaks. Ta sai loa kodus kosuda. Ehkki operatsioon kulges raskelt ja venis pikale, kutsuti Egert pojale Võrru autoga järele. „Meil on loomulikult arstid öövalves, kirurg, anestesioloog, sisearst, naistearst, kuid päevakirurgia osakonnas öövalvet kindlasti ei ole,“ ütleb Lõuna-Eesti haigla juht Arvi Vask. „Tänapäeval tehakse enamik operatsioone ja väga palju erinevaid lõikusi päevakirurgias. See on ka meie haiglas päris suur maht, kasvõi näiteks ortopeedilised operatsioonid.“„Kui on vajadus, siis saab patsiendi kindlasti jätta haiglasse jälgimisele ja seda vajadust hindab raviarst,“ jätkab Vask. „Mandlioperatsioonijärgselt ei ole verejooks mingi harv tüsistus, sest mandlioperatsioonil haavu ei õmmelda. Seal suuri veresooni ei ole ja veri hüübib haavades ise. Aga loomulikult võib verejooks mõne inimese ära ehmatada, kuid eluohtlikku verejooksu kindlasti ei teki. Kindlasti annab raviarst operatsioonijärgselt juhtnöörid, kuhu pöörduda, sest ka kodus võib pärast mandlioperatsiooni tekkida verejooks.“„Arst rääkis, et parem, kui ma viiks ta Tartusse, mitte kuhugi maale, sest Tartus on arstiabi omast käest võtta,“ jätkab Egert. „Meil käib nüüd regionaalmeditsiin siis nõndamoodi, et inimene opereeritakse ära ja lükatakse täiesti haletsusväärses seisundis kutt autosse, et isa viiks poja sinna, kus saab ruttu pärishaiglasse. Kedagi ei koti, mismoodi transport verd köhivale inimesele mõjub. Kaasa anti üks valu vaigistav tablett, mida vaene mees oma sõrmede vahel mudis.“„Kõik, mis on uus, võib olla ebameeldiv,“ tunnistab Vask, et pärast operatsiooni võib liikumine tõepoolest ebamugav olla, eriti pika maa taha. „Igasuguse kirurgilise vahelesegamise juures on teatud riskid ja neid patsientidele ka seletatakse.“„Ma olen aastaid tagasi ise mandlioperatsiooni läbi teinud. Pärast seda on kolm-neli päeva neelamine väga valulik,“ arutleb Vask. „Aga kõik paraneb, eriti noorel inimesel. Tõepoolest, süüa eriti ei saa ja isegi sülje neelamine võib olla väga valus. Üks asi, mida sai süüa ja mis mulle väga meeldis, oli jäätis. Meie haigla vist jäätist ei paku, aga minu ajal oli pärast mandlioperatsiooni ainus toit, mida pakuti, külm jäätis. Võib-olla peaks ka meie haiglas hakkama mandlioperatsiooni patsientidele jäätist pakkuma.“„Pidime minema veel hilisõhtul Tartu Raekoja platsi valveapteeki – hea, et see olemas on,“ ütleb Egert. „Sealt ostsime sõna otseses mõttes piinlevale noorele ravimid.“„Lõpetage maal inimestele poolmeditsiini pakkumine,“ ajas teda eriti turri haiglast kaasa antud voodipäeva arve. „Mõne aja pärast on vaja jälle seletada, miks haigla on vaja kinni panna. Loomulikult lähevad sellised haiglad kinni, sest turvatunnet nad ei sisenda.“"
ohtuleht,  19. mai 2021 18:56,Eesti uudised,https://www.ohtuleht.ee/1034375/paasteamet-kortermajades-on-kohustuslik-uksed-numbritega-tahistada,Päästeamet: kortermajades on kohustuslik uksed numbritega tähistada (2),"Alates käesoleva aasta märtsist on kohustus kõikides kortermajades märgistada teekond välisuksest korteriteni sh välisuks, korrused, vahe- ja korteriuksed, meenutab päästeamet.Tänavu 1. märtsil jõustus siseministri määruse nr 17 „Ehitisele esitatavad tuleohutusnõuded“ muudatus, mille kohaselt tuleb numereerida kortermajade uksed ja korrused ning ka büroohoonete korrused. Kortermajade puhul tähendab see, et trepikoja välis- ja vaheuksed peavad olema tähistatud vastavate numbrivahemikega ning korteriuksed vastava numbriga.  Kusjuures enam kui kolmekordsete kortermajade puhul tähistatakse vastava numbriga ka korrused. Määruse muudatus omab tagasiulatuvat jõudu ehk kohustus laieneb nii olemasolevatele kui ka alles ehitatavatele hoonetele. Tähistuse stiili ettekirjutatud ei ole, kuid numbrid peavad olema hõlpsalt nähtavad, leitavad ja selged.Korruste ja uste tähistamine on vajalik päästetöö efektiivseks tegemiseks, kus on suure tähtsusega aegkriitiline tegutsemine. „Oluline on leida võimalikult kiirelt päästesündmuse asukoht, et päästa inimeste elu, tervist ja vara,“ ütleb päästetöö osakonna valmisoleku talituse juhataja Leho Lemsalu. „Võimalikult lühikese aja jooksul abivajajani jõudmine aitab oluliselt vähendada tulekahjudes hukkunute ja vigastatute arvu.“Kõige enam probleeme esineb vanemate ehitistega magalates, kus on numeratsioon alaliselt puudu või renoveerimise käigus eemaldatud. Mõnel juhul on korterinumbrid muudetud ebaloomulikuks ning projektile mittevastavaks. „Raskekaalulises varustuses päästjal võib aga mööda treppe joostes korruste lugemine sassi minna,“ märgib Lemsalu. Kõik see kulutab väärtuslikke sekundeid või isegi minuteid, mis võivad olla elutähtsad. „Korralik nummerdamine on kortermajas kahtlemata vajalik ja eelkõige elanike endi huvides,“ märgib Eesti Korteriühistute Liidu juhatuse liige Urmas Mardi.  „Nii leiavad soovitava trepikoja, korruse ja korteri kiirelt üles nii kiirabi- kui ka päästetöötajad, aga ka külalised. Korterite nummerdamisel võiks korteriühistus kokku leppida ühtse stiili – see jätab kortermajast tervikliku ja kauni mulje,“ lisab Mardi.Päästeamet kutsub üles kortermajade elanikke, korteriühistuid ja koostööpartnereid oma või külastatava maja numeratsiooni korrektsust üle vaatama ja võimalikele puudustele tähelepanu pöörama."
ohtuleht,  19. mai 2021 18:31,Poliitika,https://www.ohtuleht.ee/1034304/ekre-kavatseb-kaja-kallase-valitsust-umbusaldada-ta-ei-sobi-peaministriks,EKRE kavatseb Kaja Kallase valitsust umbusaldada: ta ei sobi peaministriks! (164),"Henn PõlluaasEKRE aseesimees Henn Põlluaas teatas teisipäeval ühismeedias, et erakond alustas läbirääkimisi Isamaaga valitsuskoalitsiooni ja peaministri umbusaldamiseks. Kolmapäeval saatis EKRE välja ka avalduse, milles väidetakse, et praegune valitsus teeb riigile teadlikult kahju.„Olukord on Reformi- ja Keskerakonna valitsuse arusaamatu ja vastutustundetu käitumise tõttu muutunud äärmiselt teravaks. Kahtluse alla on pandud isegi Eesti kaitsevõime areng ja jätkusuutlikkus. Tänases pingelises rahvusvahelises situatsioonis tähendab see laiemas plaanis terve Balti ruumi ja Läänemere regiooni julgeolekuolukorra teadlikku halvendamist ning kujutab endast ohtu meie riikliku iseseisvuse jätkumisele,“ kirjutab Põlluaas.„Lisaks kaitse-eelarve kärpimisele, mis välistab hädavajalike võimelünkade likvideerimise ja tõi esimese asjana kaasa enam kui saja aastase traditsiooniga Kaitseväe orkestri ja kaplanaadi likvideerimise, löövad valitsuse kärpeplaanid valusalt meie peresid, lapsi ja haridust, tõmbavad risti peale teedehoiu- ja -ehituskavadele ning paljule teistele varasemalt plaanitud meetmetele, mille eesmärk oli elavdada majandust, toetada meie inimesi ja tagada sujuv väljatulek koroonast tingitud majanduskriisist. Mitte ühtegi Eesti riiklikke ja rahvuslikke huve kahjustavat sammu pole valitsuse poolt suudetud adekvaatselt seletada. Selle asemel näeme igal tasandil ja igas küsimuses vaid valetamist ja vassimist,“ põhjendab ta.Põlluaas märgib, et EKRE on alustanud konsultatsioone Isamaaga, et peaminister Kaja Kallast ja tema valitsust umbusaldada. „Põhjusi selleks on palju. Hoopiski rohkem kui siinkohal on lühidalt võimalik kokku lugeda. Kaja Kallas ja tema valitsus on läbi kukkunud. Eesti ei vääri sellist valitsust! Riigiga ei mängita!“ ütleb ta.„Praegu võimul olev valitsus tekitab Eesti riigile teadlikult kahju, mistõttu on Kaja Kallas valitsusjuhina kaotanud meie silmis usalduse. Kaja Kallase eestvedamisel on Reformierakonna ja Keskerakonna valitsus mänginud mõne kuuga maha eelmise valitsuse loodud tingimused majanduse arenguks ja Eesti kaitsevõime tõstmiseks. Valitsus on teinud terve rea ebakompetentseid majanduspoliitilisi otsuseid, mis kahjustavad oluliselt Eesti ettevõtteid, maapiirkondade arengut ja riigi julgeolekut – kokkuvõttes, kõigi Eesti inimeste heaolu nii lühikeses kui ka pikas perspektiivis,“ leiab EKRE fraktsioon.EKRE heidab peaministrile ette, et olukorras, kus enamik Euroopa riike on otsustanud koroonast räsitud majandust stimuleerida, ajab Kaja Kallase valitsus vastupidist poliitikat, pidurdades majandust riigieelarve kärpimise ja maksude tõstmise kaudu. Kärpepoliitika tulemusel tõstetakse taas elektri-, gaasi- ja diisliaktsiisi, millega kaasneb üldine hinnatõus ning luuakse tingimused piirikaubanduse taastekkeks ja riigieelarve laekumiste vähenemiseks.Veel heidab EKRE võimulolevale valitsusele ja selle peaministrile ette neljarealiste maanteede ehituse tulevikku lükkamise, mis omakorda kiirendab ääremaastumist, võtab ära võimaluse majanduskasvuks ja toob kaasa rohkem liiklusõnnetusi.EKRE tuletab meelde valitsuse kärbet huvihariduses, mis teeb karuteene 146 000 lapsele ja nende vanematele, seda huvihariduse võimaluste vähendamise tõttu pea poole võrra, kusjuures eriti suurt kahju kannavad Tallinnast kaugemal asuvate omavalitsuste elanikud.Valusa löögi annab valitsuse poliitika ka nende 140 000 inimese rahakoti pihta, kes jäävad ilma kodulaenu intresside tulumaksuvabastusest. „Kaja Kallase valitsuse kärpepoliitika paneb seisma Eesti kaitsevõime arengu. Praeguses pingelises rahvusvahelises situatsioonis tähendavad kaitsekärped kogu Läänemere regiooni julgeolekuolukorra teadlikku halvendamist,“ seisab umbusaldusavalduses.EKRE toob välja ka kurikuulsa nakkushaiguste tõrje ja ennetamise eelnõu (NETS) ning meediateenuste seaduse muutmise eelnõu. „Lisaks on peaministri erakonnast tulnud signaale, et töös on nn vaenukõne eelnõu, mis seadustaks Eestis valitsusele ebasobivate poliitiliste jõudude tagakiusamise.“Riigikogu Eesti Konservatiivse Rahvaerakonna fraktsiooni teatel on Kaja Kallas näidanud end ebakompetentse juhina ka koroonakriisi lahendamisel. „Endiselt ei ole suudetud korraldada rahuldavalt elanike vaktsineerimist, samuti ei ole Kallas suutnud lahendada kümneid tuhandeid inimesi puudutavat pendelrände probleemi Eesti ja Soome vahel. Kaja Kallase tegevus kahjustab Eesti riigi ja rahva huve. Ta ei sobi Eesti Vabariigi peaministriks.“"
ohtuleht,  19. mai 2021 17:40,Eesti uudised,https://www.ohtuleht.ee/1034367/loputu-oudus-tallinlanna-on-brasiiliasse-paki-saatmisega-jamanud-pea-aasta-aega,LÕPUTU ÕUDUS: tallinlanna on Brasiiliasse paki saatmisega jamanud pea aasta aega (1),"Tallinnast Lõuna-Ameerikasse Brasiilia poole teele pandud postipakk ei ole üheksa kuu jooksul õige inimeseni jõudnud. Klient on ärritunud ja soovib, et Omniva paki sisu – kommid, martsipan, pleed, nokamüts jmt – kinni maksaks. Postiettevõtte sõnul on probleem tekkinud tarneahela Brasiilia-poolses otsas.Tallinlanna Assol on varem korduvalt Brasiiliasse pakke saatnud ja seniajani ei ole probleeme tekkinud. Kõik postisaadetised on sõbrale ilusti kohale jõudnud. Ka sel korral tundus Assolile, et kõik sujub, ent siis hakkasid asjad viltu kiskuma.Postkontori töötaja soovil pani Assol kirja paki sisu ja maksis kohaletoimetamise eest „Postkontoris öeldi, et pakk jõuab Brasiiliasse kuu ajaga ja selle liikumist on kerge internetis jälgida,“ ütleb paki saatja. Siis saabus vaikus. Pakk, mille sisuks olid kommid, martsipan, paar pleedi ja nokamüts, oli justkui haihtunud.Ühel hetkel sai Assol teada, et tema saadetud postipakk on Brasiilia tollis kinni. Assoli sõnul rääkis Omniva, et pakk on tollis kinni ja selle kohta on paki omanikule ka teavitus saadetud. „Et kogu selle info olevat klient kätte saanud, kuigi saadetise saaja pakki puudutavat infot kätte ei saanud,“ lausub klient.  Assoli sõnul oli Omnivaga viimane jutt see, et pakk tuleb Eestisse tagasi ja tema peab saatmiskulu enda taskust kinni maksma. Omniva oli talle vastanud, et tegeleb paki saatusega koos konkurentsiametiga ning uurib Brasiilia postilt, mis valesti läks.Kuna olukord on kestnud juba üheksa kuud, on paki saatja väga pettunud ning soovib, et Omniva maksaks kinni ka paki sisu. Omniva rahvusvahelise segmendi juht Marita Mägi ütleb, et Brasiilia on kõikidele rahvusvahelistele sisenevatele saadetistele kehtestanud impordimaksu. Mägi sõnul peab eraisik alla 3000 dollari väärt oleva paki kättesaamisel maksma impordimaksu, mis on veidi üle kahe euro.„Kuna paki saaja seda 30 päeva jooksul ei tasunud, siis ei olnud võimalik sihtriigi postil pakki kohale toimetada. Brasiilia post kinnitab, et toll teavitas ootel olevast pakist ka klienti. Juhiste põhjal võib järeldada, et paki saaja peab ise hoolt kandma, et saadetis saaks õigeaegselt deklareeritud ning post saadetise saaja poole teele pandud,“ ütleb Mägi. Ta lisab, et kahjuks ei saa Omniva hetkel oma süsteemis näha saadetise pilte, et kontrollida pakile märgitud aadressi. Selle info kontrollimiseks tuleb oodata, et saadetis jõuaks Omniva kätte tagasi.„Kuna Brasiilial puudus vahepeal transpordiühendus Eestiga, siis tagasi Eesti poole pandi saadetis teele alles 30. aprillil 2021 ning kuna see liigub mitme transiitriigi kaudu, ei saa selle saabumise täpset aega ennustada,“ sõnab Mägi.  „Samuti saame tagasi jõudnud paki aadresskaardilt infot, kas saatja märkis aadresskaardile linnukese, et soovib saadetist tagasi saada, juhul kui kättetoimetamine ebaõnnestub. Kui klient on seda pakki teele pannes teinud, on andnud ta sellega ka kinnituse, et on nõus maksma tagastustasu, mis rahvusvahelise standardpaki puhul võrdub saatmistasuga,“ kinnitab Mägi.Omniva esindaja sõnul on klient konkreetse saadetise puhul edastanud neile ka saadetise järelotsingu vormi ning juhtumi uurimine on pooleli.Kas on lootust, et Omniva maksab paki sisu kinni? „Kuna antud juhul pole saadetis ei kadunud ega ka hävinenud, vaid liigub rahvusvahelises tarneahelas Eesti poole, siis saadetist kliendile ei hüvitata. Saate- ja tagastuskulude kompenseerimises saame otsuse teha siis, kui pakk on tagasi Eestisse jõudnud,“ selgitab Mägi."
ohtuleht,  19. mai 2021 17:33,Eesti uudised,https://www.ohtuleht.ee/1034366/tonislukas-hakkab-juhtima-eesti-kirjandusmuuseumi,Tõnis Lukas hakkab juhtima Eesti Kirjandusmuuseumi (8),"Tõnis LukasTeaduspoliitika komisjon valis Eesti kirjandusmuuseumi direktori  ametikohale Tõnis Lukase. Direktori ametiaeg algab 1. juunil ja kestab viis aastat.Teaduspoliitika komisjon pidas Tõnis Lukase tegevusprogrammi väga sisukaks ning tõi esile tema pikaajalist juhtimiskogemust, sealhulgas ministrina kahe ministeeriumi eesotsas ning Eesti Rahva Muuseumi direktorina. „Hinnatud ajaloolasena tunneb Tõnis Lukas humanitaarteadusi ja arhiivindust ning orienteerub suurepäraselt Eesti kultuuriloos,“ märkis teaduspoliitika komisjoni aseesimees, haridus- ja teadusministeeriumi asekantsler Indrek Reimand. „Loomulikult on väga oluline tema tahe ja valmisolek Eesti Kirjandusmuuseumi arendada.“Tõnis Lukas on olnud riigikogu nelja erineva koosseisu liige ning haridusminister, haridus- ja teadusminister ning viimati, aastatel 2019-2021, kultuuriminister. Tõnis Lukas on olnud Tartu linnapea ning kahel erineval perioodil Eesti Rahva Muuseumi direktor. Ta on pidanud õpetaja ametit Rõngus ja lektori ametit Tartu Ülikoolis ning juhtinud Tartu Kutsehariduskeskust.Eesti Kirjandusmuuseumi eelmine direktor oli aastatel 2015-2020 Urmas Sutrop, kelle tööleping lõppes mullu 30. juunil. "
ohtuleht,  19. mai 2021 16:21,Krimi,https://www.ohtuleht.ee/1034360/politsei-hakkas-uurima-tapa-kukepoksi-kas-liitlased-rikuvad-eestis-tihti-korda,POLITSEI HAKKAS UURIMA TAPA KUKEPOKSI! Kas liitlased rikuvad Eestis tihti korda? ,"HINNAS KOHT: Laupäeval hakkasid sündmused arenema Tapa pitsakohvikus, kus hea söök-jook tõi väliterrassidel kokku briti sõdurid ja kohalikud tapalased.Õhtuleht kirjutas teisipäeval, kuidas Tapal alkoholi mekkinud noored kohalikud ja liitlassõduritest britid ei suutnud nädalavahetusel omavahel asju selgeks rääkida, vaid hakkasid neid klaarima käte ja jalgadega. Kui tihti on liitlased viimastel aastatel üldse Eestis korda rikkunud?Rakvere patrullitalituse juhi Tauno Lempu sõnul on nüüd algatatud menetlus, et välja selgitada nädalavahetusel toimunu üksikasjad. „Esialgsetel andmetel tekkis nädalavahetusel Tapa kiirtoitlustuskohas arusaamatus liitlasvägede sõdurite ja kohalike meeste vahel. Seda praegu teadaolevalt põhjusel, et sõdurid olid juttu teinud ühe naisega, mis oli kohalikele meestele vastuvõetamatu, nii et tekkis sõnelus ja sealt edasi rüselus,“ ütles Lempu. „Kohapeal kellelgi üksteise suhtes kaebusi ei olnud, ent eile [teisipäeval] laekus politseile juhtunu kohta süüteoavaldus.“Õhtuleht küsis Ida prefektuurist ülevaadet, kas ja kui palju on saadud väljakutseid seoses Tapa sõjaväelinnakus viibivate liitlassõduritega. Tempu sõnul saab rääkida üksikutest juhtumitest. „Politseile on viimase nelja aasta jooksul jõudnud kolm teadet konfliktidest, millega olid seotud liitlasvägede sõdurid. Seega ei saa öelda nagu oleks probleeme olnud ülearu palju – keskmiselt jõuab politseini aastas üks teade, mis on seotud liitlasvägede sõduritega.“Ida prefektuuri pressiesindaja Andrei Jakubovitš täpsustas, et nendest liitlassõduritega seotud konfliktidest olid kaks füüsilised ja üks sõnaline.Kohalike sõnul võisid laupäevased sündmused alguse saada juba päeval, kui liitlasväelased demonstreerisid oma kohalolekut Tapa südames ehk Grossi toidukaupluse ees ning leidsid päeva jooksul endale mõnusa istumiskoha toidupoe taga pitsakohvikus. Kohalike sõnul on Tapal õige vähe söögikohti, kus saab väliterrassil nautida head ja paremat.Neiu, kes oma tööpostil nägi kähmlust, ei tea, mis täpselt selleni viis. Nähtu mõjus talle küll šokeerivalt, kuid ta julgeb arvata, et kõige põhjuseks on alkohol. „Arvan, et asi oli niimoodi: meie kohalikud olid joonud, teised [britid] olid joonud ja tüdrukud, kes seal olid, olid joonud.“ Rüselusest mäletab ta veel nii palju, et kaks tüdrukut vaatasid pealt, kuidas noored kuked duelli pidasid. „Üks [neiu] oli väga julge ja tahtis sinna [rüselusse] minna. Võib-olla selleks, et oma poissi aidata.“Loe lähemalt SIIN."
ohtuleht,  19. mai 2021 15:41,Eesti uudised,https://www.ohtuleht.ee/1034356/laenukraanid-koomale-kredexi-kaenduste-tingimused-voivad-karmistuda,LAENUKRAANID KOOMALE? KredExi käenduste tingimused võivad karmistuda ,"Eesti Panga presidendi Madis Mülleri arvates võiks üle vaadata KredExi kodulaenu käendustingimused.Kui valitsuskoalitsioon pole viimastel nädalatel oma kärpeplaanidega juba piisavalt Eesti inimesi ärritanud, siis peagi ootab ees veel üks keeruline otsus: kas teha keerulisemaks KredExist kodulaenukäenduse saamine, nagu soovitab Eesti Pank.Mai algul tuli Eesti Pank välja värske finantsstabiilsuse ülevaatega, kus hoiatas, et siinne kinnisvaraturg võib üle kuumeneda. „Eelmise aasta kevadel oli väga palju määramatust, mis pani inimesi kinnisvaratehinguid edasi lükkama. Peatselt aga optimistlikum meeleolu naasis ning turuaktiivsus jõudis kriisieelsele tasemele,“ selgitati ülevaates. Praegu veel probleemi ei ole, aga see võib peagi tekkida. „Seda riski võimendab teise samba pensionireform, mille tulemusel makstakse septembris esimestele fondidest lahkujatele nende pensionisäästud välja. Küsitlused on näidanud, et märkimisväärset osa sellest rahast võidakse kasutada eluasemelaenude sissemakseteks.“Tähtsat rolli mängib kodulaenuturul riiklik sihtasutus KredEx. Kui muidu eeldavad pangad kinnisvaraostjailt suuremat sissemakset, siis KredEx aitab kuni 20 000 euro suuruse käendusega omafinantseeringu tuua 10 protsendi peale.Kes käendust kasutada saavad? Näiteks missioonil käinud kaitseväe veteranid või sundüürnikud, aga need pole keskpanga jaoks murekohad. Küll aga kolm levinumat sihtrühma:„noored pered“ kus kasvab kuni 15aastane laps„noored spetsialistid“ ehk kõrg-, keskeri- või kutseharidusega kuni 35aastased inimesed, kel on püsiv töökohtvähemalt C-klassi energiatõhususega hoonete soetajad.„Näiteks Eesti Panga juhatuses me juba paar aastat tagasi vaatasime, et me kvalifitseeruksime kolme juhatuse liikmena kõik noore pere sooduslaenule. Samas me pole võib-olla see sihtrühm, kes kõige enam riigi abi vajab,“ sõnas 44aastane ja mullu üle 166 000 euro tulu teeninud pangapresident Madis Müller paar nädalat tagasi pressikonverentsil. „Siin saab võib olla paremini neid toetusi sihtida.“Kui riigis tegutsevate erapankade jagatavatele kodulaenudele saab Eesti Pank reegleid määrata, siis KredExi erandid on sisse kirjutatud seadusandlusesse. Neid erandeid kasutab keskpanga sõnul ligi 30 protsenti laenuvõtjatest ja seetõttu soovitatakse poliitikutel võtta sihtasutus koos oma käendustingimustega sihikule.„Näiteks võiks kaaluda, kas laenukäenduse eesmärk võiks olla toetada just laenuvõtja esimese eluaseme soetamist. Ka mitmed teised Euroopa Liidu riigid on laenutingimuste osas erandite võimaldamisel lähtunud eelkõige esmakordse koduostja tingimusest,“ soovitab Müller ministritele saadetud kirjas. „Samuti tasuks meie hinnangul kaaluda, kas käenduse abil ostetavatele eluasemetele võiks olla seatud hinnalagi ja kas energiatõhusa eluaseme soetaja sihtgrupi puhul on Eesti kliimaeesmärke arvestades kriteeriumina energiatõhususe klass C piisavaks lävendiks.“KredExis ollakse Eesti Pangast kostuvate sõnumite osas äraootaval seisukohal. „Kui muudatused on põhjendatud ja sisuline analüüs seda toetab, siis oleme mõistagi valmis oma teenuseid veelgi täpsemalt sihtima,“ sõnas sihtasutuse kommunikatsioonijuht Joonas Kerge. „Sissemaksu lävendi probleem on jätkuv, eriti noortel spetsialistidel ja peredel, seega igasugune tingimuste piiramine peab olema vastava analüüsiga põhjendatud. KredExi käendusega väljastatakse Eestis umbes iga neljas kodulaen, sestap tuleb turudünaamikat analüüsida ka muudest aspektidest lähtuvalt – st käendus üksi turgu selliselt ei võimenda, küll aga loob see paljude jaoks võimaluse üldse kodu soetada, selle abil, et aitab alandada esmase sissemakse kohustust.“Kuigi ametlikult on osapooled viisakad ja kõnelevad plaanidest tingivas kõneviisis, võib aimata, et kuluaarides ootab ees kõvem lahing. Kõnekad on juba kasutatavad mõõdupuud. Kui KredEx räägib ise, et nende käendatud on „umbes iga neljas kodulaen“, siis Eesti Pank ütleb kangemalt: „Viimase viie aastaga on KredExi käendusega laenude osakaal kõigis uutes eluasemelaenudes kahekordistunud ja jõudnud ligi 30 protsendile.“Lõpuks peab otsuse langetama valitsus. Praeguste võimaluste kitsendamine võiks osutuda ebapopulaarseks – eriti kui see lööb sassi nende enam kui 150 000 inimese plaanid, kes suve lõpul teisest pensionisambast raha kätte saavad. Samas andis Müller poliitikutele õlekõrreks jutupunkti, millega reeglite muutmist selgitada.„Nii näiteks oleks ilmselt tõesti põhjendatud tugi eluasemelaenude võtmiseks maapiirkondade koduostjatele. Eesti Panga vaatenurgast tundub mõistlik ka maapiirkondades kodude ostmisele tuge pakkuda just KredExi kaudu, mis tagaks valitsuse poolt ühtse ja keskse vaate kõigile eluaseme soetamiseks pakutavatele meetmetele,“ kirjutas pangajuht ministritele."
ohtuleht,  19. mai 2021 15:22,Eesti uudised,https://www.ohtuleht.ee/1034352/jalle-kappi-voimuliidus-ei-taha-kooseluseadusega-suurt-keegi-tegeleda,JÄLLE KAPPI? Võimuliidus ei taha kooseluseadusega suurt keegi tegeleda (9),"Korobeinik: peame otsustama, mis kõiki rahuldabHEADE AEGADE TEEMA: Peaministripartei esindajate hinnangul tuleb praegu kooselutemaatika kõrval tegeleda eeskätt koroonaviirusest tingitud muredega.Kuigi võimuliidu parteide mõlemad juhid on esinenud mõtetega, et aeg on küps võtta vastu kooseluseaduse rakendusaktid, ei paista riigikogu lähiajal tegevat ühtki sammu, et 2014. aastal vastu võetud seadus saaks lisaks nimele ka sisu.Toompea Keskerakonna meeskonna aseesimees Andrei Korobeinik on ülimalt optimistlik: koalitsioon peaks enne suve jõudma selgusele, kas ja kuidas liikuda edasi kooseluseaduse temaatikaga. „Siis on selge, millal – kui üldse – on järgmised sammud,“ ütleb ta.Keskerakonna aseesimees selgitab, et praegu on riigikogu laual kolm võimalikku lahendust: võtta vastu kooseluseaduse rakendusaktid; lisada perekonnaseadusse kooseluleping, mis võrdustaks selle abieluga; või muuta perekonnaseadust nii, et abielu oleks edaspidi kahe täiskasvanud inimese vaheline liit, sõltumata nende soost. Kui kooseluseadus on sotside ja Reformierakonna sünnitis, siis kooselulepingu võrdsustamine abieluga on keskerakondlase Imre Sooääre alternatiivne algatus kunagi plaanitud abielureferendumi vastu. Abielu muutmine sooneutraalseks tuli aga Eestimaa Rohelistelt, kes andsid eelmisel nädalal riigikogule üle vastava petitsiooni 35 800 allkirjaga.„Ühiskonna tellimus on selgelt olemas,“ lisab Korobeinik, viidates just roheliste petitsiooni allkirjade hulgale. „Peame ära otsustama, mis on optimaalne viis, mis kõiki rahuldab.“Andrei Korobeinik.Reformierakonna fraktsiooni esimehe Mart Võrklaeva sõnul pole peaministripartei rahvasaadikud kulutanud ei energiat ega koosolekuminuteid selleks, et jõuda selgusele, mida kooselutemaatikaga teha. Võrklaev ei osanud ka öelda, millal küsimus päevakorda võiks tulla. „Põhjus on lihtne – ka see [kooselutemaatika] on oluline teema –, aga meil on rida väga olulisi teemasid nagu [koroona]kriis, riigieelarve strateegia, rahanduse korda saamine – fookus on teises kohas,“ selgitab Võrklaev. „Arvestades, kui suur teema see on, siis julgen arvata, et enne suve on palju muud olulist. Ma ei saaks küll Andrei sõnu kinnitada, et see tuleb. Pigem arvan, et sellega läheb kauem aega.“Koalitsioonilepingus on kirjas, et „Me [Reformi- ja Keskerakond] ei muuda perekonnaseaduses sätestatud abielu mõistet. Seame eesmärgiks erinevates kooselumudelites elavate inimeste õiguste kaitse, milleks otsime riigikogus laiapõhjalist ühisosa.“ Selles on nähtud torget just Keskerakonnale, kus saadikute hoiakud on kas ebaselged või ebasoodsad, et kooselumudelitega edasi liikuda. Korobeinik aga pole sellise arusaamaga nõus ning ütleb, et küsimuse lahendamine ei jääks Keskerakonna taha. Ta nendib, et erakonnas on arutatud seni vaid Keskerakonna enda ettepanekut võrdsustada kooseluleping abieluga, aga usub, et lootusekiir on ka rakendusaktidel.„Kui see [rakendusaktid] jääks optimaalseks lahenduseks, siis ma ei usu, et see asi meie taha jääb. Kindlasti on inimesi, kes ei toeta seda, aga neid on tunduvalt vähem kui neid, kes toetavad,“ räägib Korobeinik.Võrklaeva hinnangul poleks aga Keskerakonna mõttel erilist lööki Reformierakonna rahvasaadikute seas. „Varasematest arutlustest võin indikeerida, et selle eelnõuga on ikkagi rida suuri probleeme. Kahtlen, et see leiaks meie fraktsioonis toetust, kui avame selle arutelu. Ta ei ole samaväärne [kooseluseaduse rakendusaktidega], see avab oluliselt laiemalt perekonnaseadust,“ toob Võrklaev välja. Tema sõnul pole Keskerakond andnud mõista, et kooselutemaatikaga soovitakse edasi minna.Mart Võrklaev.Sellest järeldub, et koalitsioonis pole küsimuses konsensust ning riigikogu suures saalis küsimuse üle niipea ei arutata ega hääletata. Õhtulehega vestelnud reformierakondlaste hinnangul võib küsimus päevakorrale tõusta alles siis, kui koroonakriis ja selle mõjud hakkavad ajalooks saama. Kui küsimus tuua teravalt esile ajal, mil tuleb tegeleda tõsisemate sisuliste küsimustega, kardetakse korrata 2014. aasta sündmusi, kus ühiskonda lõhestati ning anti kasvulava populistlikele jõududele nagu EKRE. Eelkõige näevad reformierakondlased positiivset tulemust just kooseluseaduse rakendusaktides, kuna sellega on rohkem kui pool tööd ära tehtud. Lisaks on see aastaid laagerdunud ehk ühiskond on saanud mõttega harjuda. Keskerakonna eelnõu tähendaks sisuliselt uut protsessi: kõike tuleks teha algusest peale.Ka Korobeiniku sõnul on võimalike otsuste üks eeldus, et ühiskond seetõttu ei lõhene. „Kui on oht, et kahju on suurem kui kasu, siis tihti edasi ei liiguta. Mulle endale tundub, et ühiskond vaikselt kaldub arvama, et iga inimene võib ise otsustada, kellega ja mis kaalutlustel elab.“Kui riigikogus menetleti kooseluseadust, tekitas see ühiskonnas palju poleemikat ning andis suure tõuke konservatiivsele poliitikale.Isegi kui tuleb päev, mil võimuliit leiab mõlema partei jaoks sobiva viisi, kuidas kooselutemaatikaga edasi liikuda, kavatseb plaanid ära rikkuda EKRE. Konservatiivide fraktsiooni esimees Henn Põlluaas kinnitab, et endast tehtaks kõik, et praegune riigikogu koosseis ei teeks temaatikas ühtegi edasisammu.„Oleme täiesti selgelt homoabielu seadustamise vastu. Meie toetame traditsioonilist perekonda,“ ütleb Põlluaas.Seega, kui võimuliit taaselustaks kooselutemaatika, tehtaks Toompeal taas algust massiivse obstruktsiooniga, mida nähti viimati seoses abielu rahvahääletusele heakskiidu saamisega. Sellist mängu võimuliit mängida ei taha, seda enam, et sügisel toimuvad kohalike omavalitsuste valimised."
ohtuleht,  19. mai 2021 13:53,Eesti uudised,https://www.ohtuleht.ee/1034348/euroopa-riigid-kaivad-eestile-peale-votke-vastu-kooseluseaduse-rakendusaktid,Euroopa riigid käivad Eestile peale: võtke vastu kooseluseaduse rakendusaktid! (5),"Kooseluseaduse vastu võtmine 2014. aastal.Kuigi kooseluseadus on Eestis teoorias kehtinud juba viis aastat, pole riigikogu jätkuvalt tegelenud selle funktsioneerimiseks vajalike rakendusaktide vastuvõtmisega. Aeg on käes vigade paranduseks, rõhutavad kaheksa Euroopa Liidu liikmesriiki ja Ühendkuningriik!Mai algul võeti Ühinenud Rahvaste Organisatsioonis (ÜRO) kolmandat korda vaatluse alla inimõiguste olukord Eesti Vabariigis. „Kõik ÜRO liikmesriigid said ülevaatusel teha Eestile soovitusi. Ülevaatuse käigus võtsid sõna 95 riiki ning Eestile tehti kokku 274 soovitust,“ võttis toimunu kokku välisminister Eva-Maria Liimets.274 tundub suur arv, kuid enamasti on tegu lihtsalt ühe ja sama sõnumiga erinevate riikide suust. Näiteks eelmainitud kooseluseaduse rakendusaktid: nende vastuvõtmise kohta käivad üheksa enamvähem identset soovitust Hollandilt, Hispaanialt, Rootsilt, Ühendkuningriigilt, Iirimaalt, Austrialt, Belgialt, Tšehhilt ja Soomelt.Kaheksa soovitust pani Eestile kirja ka Venemaa – peaasjalikult puudutavad need vähemuste ja halli passi omanike õigusi, aga samas nõutakse ka Teises maailmasõjas Saksa armees teeninud sõdurite ja natsidega koostööd teinud inimeste mälestamise lõpetamist. Viimase soovitab Eestis seadusevastaseks muuta ka Venemaa lähim liitlane Valgevene.Üle 20 riigi rõhutavad oma sõnumeis, et Eesti peab tegema rohkem tööd erinevate vihakuritegudega. Vastuolulist vihakõne kriminaliseerimist soovitab sealjuures kuraditosin riiki: meie Euroopa ning Põhja-Ameerika liitlastest Saudi Araabia ja Aserbaidžaanini välja. Venelased arvavad, et igasugune vaenuga seotus peaks olema kuritegudes suisa süüd raskendav asjaolu.Eesti peab ÜRO dokumendile ametliku vastuse andma juuli algul ning oma sõna saavad seal sekka öelda siinsed inimõigusorganisatsioonid, õiguskantsler, soolise võrdõiguslikkuse ja võrdse kohtlemise volinik ning kõik asjasse puutuvad ministeeriumid. „Välisministeerium palub sotsiaalministeeriumil erilist tähelepanu pöörata ÜRO konventsiooni naiste diskrimineerimise kõigi vormide likvideerimise kohta lisaprotokolliga võimalikult kiirele ühinemisele,“ rõhutas minister Liimets oma kirjas.Konventsioon naiste diskrimineerimise kõigi vormide likvideerimise kohta võeti rahvusvaheliselt vastu 1979. aastal ning Eesti ühines sellega vahetult pärast taasiseseisvumist, 1991. aasta septembris. Lisaprotokoll võeti vastu 2000. aastal ja sellele on alla kirjutanud 80 riiki."
