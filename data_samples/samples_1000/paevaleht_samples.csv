kpv,teema,link,pealkiri,sisu
"30.06.2020, 06:31",sport,https://epl.delfi.ee/artikkel/90308491/urmo-aava-autospordiliidu-liikmed-on-otsuse-teinud-ja-see-otsus-on-puha,Urmo Aava: autospordiliidu liikmed on otsuse teinud ja see otsus on püha,"„Õigus võidab!” olid Oleg Grossi esimesed sõnad, kommenteerides Eesti autospordiliidu üldkogul toimunud hääletust. „Enamik klubisid oli meie taga. Muutsime alaliidu põhikirja, selleks oli vaja vähemalt kaks kolmandikku hääli.”
„Autospordiliidu liikmed on oma otsuse teinud ja see otsus on püha. See on uus olukord meile kõigile, eks elame ja näeme, kuidas edasi,” tõdes Rally Estonia peakorraldaja Urmo Aava.
Viimastel kuudel on Eesti autospordis õhk tülist paks. Alaliidu senise juhatuse ja Rally Estonia korraldajate seljataha koondunud seltskonna vahel olid suusad totaalselt ristis. Eile toimunud üldkogul said mõlemad pooled võimaluse oma visiooni tutvustada ja kohalolnute sõnul olid sõnavõtud tulised. „Asjad vaieldi selgeks ning nüüd minnakse ühtse meeskonnana edasi,” märkis Gross.
Uue põhikirja järgi valiti üldkogul seitsmeliikmeline volinike kogu, kuhu kuuluvad Oleg Gross, Ott Tänak, Urmo Aava, Raul Jeets, Arvo Ojaperv, Andres Hall ja Eero Nõgene.
„Meie jaoks oli tähtis, et volikogu saaks laiapõhjaline. Hall on ringraja inimene, Nõgene krosskartidega seotud, lisaks Aava, kes on ju tugev tegija,” rääkis Gross. „Alati saab kõike teha paremini kui seni. Usun, et volinike kogu selline koosseis on parim lahendus tervele Eesti autospordile. Me ei valinud pooli, vaid andsime oma hääli ka Aavale.”
Aava juhtis tähelepanu, et tegelikult valiti volinike kogusse juriidilised kehad. „Tegemist polnud isikuvalimistega. Lihtsalt need inimesed olid valimiste ajal oma juriidiliste kehade esindajad. Samas võib volinike kogu koosolekul meid esindada Urmo Aava, Tarmo Hõbe või Silver Kütt,” selgitas ta.
Grossi sõnul tuli vastasleer üldkogule juristide meeskonnaga, kuid saal ei läinud nende argumentidega kaasa. Opositsiooni vedas endine suurärimees Oliver Kruuda. „Kui tal ettevõtlusega asjad välja ei tulnud, siis on kahju, et ta oma energiat sellisele asjale kulutab,” nentis Gross.
Volikogu paneb paika alaliidu uue juhatuse. Tegemist on palgaliste töökohtadega ja sinna kuulub üks kuni kolm inimest. Suure tõenäosusega jätkab juhatuse esimehena Janis Kaal. „Kaal on oma tööga hästi hakkama saanud. Esimest korda on alaliidul rahaasjad korras ja me pole kellelegi võlgu,” kiitis Gross.
„Alaliidu finantspositsioon on kõige alus. Ilma selleta ei maksa ilus jutt midagi,” arvas Kaal, kelle sõnul peaks juhatuse koosseis selguma paari nädala jooksul. „Kindlasti loodan, et juhtimise juures jätkab Kuldar Sikk, lisaks on Priit Pallo meie raudvara,” loetles ta. Küsimuse peale, kas ta ise sooviks samuti jätkata, vastas Kaal: „Mida ma kindlasti ei taha, on teist korda sellist poriloopimise teed läbi käia. Samas soovin ma ka tulevikus olla autospordiga seotud. Juhatuse koosseis on volikogu otsustada.”
Just senise juhatuse soov alaliidu rahakotti täita oli see, mis tekitas talvel koduses autospordis sõja. Alaliit tõstis Rally Estonia registreerimistasu 100 000 eurole. Aava ja tema meeskond ei pidanud seda aga õigeks ning nad otsustasid ralli sootuks ära jätta. Nüüd on Rally Estonia toimumine aga uuesti päevakorras ja juba WRC rallina. Paar nädalat tagasi kinnitasid pooled, et tippralli Eestisse toomise nimel on sõjakirves maha maetud. Üldkogule tulid siiski mõlemad oma lootustega.
Aava kinnitas, et ta ei taha hakata ennast alaliidu uuele juhtorganile vastandama. „Mõttekojas käisime välja idee, et autospordi juhtimine peaks olema laiapõhjalisem ning rohkem peaks olema esindajaid erinevatest alakomiteedest. Võib öelda, et volinike kogu on autospordi alade esindatuselt sarnane senise juhatusega,” arutles ta.
Aava märkis, et tema leer ei läinud üldkogule hambad ristis võitu võtma. Ent ta ei osanud ka öelda, miks hääletustel nii selgelt alla jäädi. „Mina lubasin teha palju tööd ja jagada vastutust – see ei läinud liikmete silmis läbi,” nentis ta."
"07.01.2020, 13:05",arvamus,https://epl.delfi.ee/artikkel/88579655/priit-sibul-isamaa-on-oigel-teel-aitah-vilja-kiisler,"Priit Sibul: Isamaa on õigel teel. Aitäh, Vilja Kiisler!","Kiisler heidab eesti keele teemal uusaastalubadusi jaganud Isamaa poliitikutele ette ebakorrektset keelekasutust („Aitäh, Isamaa, aga enne kaitsma hakkamist õppige ise eesti keel selgeks“, EPL Arvamusveeb 04.01). Formaalselt on tal õigus, sest tekstides leidubki nii grammatika- kui ka stiilivigu. Mis võiks siis olla intrigeerivam kui neile vigadele peene irooniaga tähelepanu juhtimine?!
Elutervest irooniast on Vilja Kiisler aga valgusaastate kaugusel, päästes valla hoopis mõõdutundetu viha. Õpetatud ajakirjanik kindlasti teab, et kõne- ja kirjakeel on kaks ise asja. Kirjalikes tekstides lubamatuid apse tuleb kõnekeeles ette alatasa. Usun, et ka Kiisleril enesel. Riigikogu liige on samuti lihtsalt inimene, mitte kõnerobot, mida viljakiislerlikult empaatiavaba suhtumine justkui eeldaks.
Kõnekeele materdamisel kirjakeele reeglite alusel astub Kiisler aga rehale, mille vars võib ühel päeval valusalt vastu otsaesist laksata ja nõnda laksuma jäädagi. Iga tema suusõnalise keelapsu võib nüüdsest maa põhja needa ainsa viitega Isamaad parastavale artiklile. Nii aastast aastasse ja intervjuust intervjuusse. “Kuidas küla minuga, nõnda…” – või kuidas see rahvatarkus kõlaski.
Lõppeks taandub kõik küsimusele, kas mõni Isamaa poliitikute antud lubadustest on tõesti väärt hukkamõistu. Kas teise inimese lugemisvara sarkastiline kommenteerimine on inimlikult õigustatud? Kas kellegi soov loobuda oma kõnepruugis russitsismidest ja anglitsismidest, lugeda eestikeelset luulet või vähendada arvutikeele osatähtsust laste kõnepruugis on miski, mille üle õelutsemiseks kulutada nelja tuhande tähemärgi jagu leheruumi? Isegi kui lubadusi lausudes on “sõnajärg kange nagu kardinapuu""? Minu arvates mitte.
Piisab vaid sellest, et Isamaa midagi teeb, mõnele indiviidile on sellest küllalt, et päästa valla leppimatu raev. Vilja Kiisler on korduvalt näidanud, et isamaalisus (jah, väikese tähega) vallandab temas viha ja kriitika, eriti kui isamaaliste algatuste taga on Isamaa. Mõista on sellist suhtumist raske, kuid sellel on ka oma hea külg: kus iganes Vilja Kiisler sind kritiseerib, ilmselt oled sa õigel teel. Aituma, Vilja Kiisler!"
"08.02.2018, 22:00",kultuur,https://epl.delfi.ee/artikkel/81046815/kuuldus-narva-kunstiresidentuurist-on-liikvele-lainud,Kuuldus Narva kunstiresidentuurist on liikvele läinud,"Narva kunstiresidentuuri korraldatakse Kreenholmi manufaktuuri hoonetes ja see meelitab piirilinna umbes 12–16 kunstnikku aastas. Töötubade ja seminaride kaudu jõuab sinna ka suuremaid gruppe peamiselt Eesti kunstiakadeemiast. „Info Narva kunstiresidentuurist on liikvele läinud ning huvilised otsivad meid üles maailma eri paigust – New Yorgist, Los Angelesest, Glasgow’st, Sydneyst, Moskvast,” märgib residentuuri juht Ann Mirjam Vaikla.
Äsja lõpetasid kahekuuse residentuuri maalikunstnikud Ben Crawshaw Inglismaalt ja Szymon Kula Poolast, nädal tagasi saabus kunstnik Godai Sahara Jaapanist. „Eelmised residendid keskendusid enamjaolt Kreenholmi praegusele olukorrale, selle minevikule ja kunagistele töötajatele. Sahara kunstnikupraktika hõlmab aga nii installatsiooni meediumi kui ka Narva kogukonnaga seotud sotsiaalseid sekkumisi,” tutvustab Vaikla.
Aasta toob Narvasse kunstnikke mitmelt poolt maailmast: USA-st, Kanadast, Šotimaalt, Prantsusmaalt, Belgiast, Saksamaalt, Rootsist, Norrast ja Taanist. „Iga residendi kaasülesanne on leida kogukonnaga kokkupuutepunkt, milleks võib olla näitus, töötuba, loeng või avatud stuudio. Regulaarselt toimuvad sündmused annavad huvilistele võimaluse külastada meid vähemalt korra kuus,” ütleb Vaikla. Tema sõnul on oluline balansseerida privaatse suletud kogukonna, kuid sealjuures publikule avatud ja kaasava institutsiooni piirimail. „Näen residentuuri kui võimalust vahetumaks ja intensiivsemaks kokkupuuteks mujalt tulnud kunstniku ja kohaliku kogukonna vahel.”
Sügisel avatakse residentuuris kunstnik Paul Kuimeti loomingu suurnäitus, mille üks osa on kureeritud filmiprogramm. Käivitub ka Narva noortele mõeldud kunstiprogramm, mis tutvustab tänapäeva kunsti võimalusi, ja residentide vahetusprogramm Belgiaga.
Vaikla rõhutab, et kui siiani on Narvas kunstiprojektidega tegelenud peamiselt kujutavad kunstnikud, siis edaspidi ollakse huvitatud arhitektuurist, heli- ja etenduskunstidest ning kuraatoripraktikast. „Sellest inspireeritult on olulisel kohal koostöö muusikafestivaliga „Mägede hääl” ja Narvas alustava festivaliga „Station Narva”,” sõnab Vaikla."
"29.10.2016, 00:10",sport,https://epl.delfi.ee/artikkel/76083139/margus-hunt-londonis-karjaar-loodetavasti-jatkub-mitmed-klubid-tunnevad-minu-vastu-huvi,"Margus Hunt Londonis: karjäär loodetavasti jätkub, mitmed klubid tunnevad minu vastu huvi","Hunt ja Bengals saabusid Londonisse kindla eesmärgiga: näidata ameerika jalgpalli liiga NFL-i hooaja kaheksandas voorus legendaarsel Wembley staadionil koht kätte Washington Redskinsile. Praegu kirjas olevad kolm võitu ja neli kaotust on nadi seis. Üheksa mängu on jäänud ja üle korra-kahe enam tappa saada ei tohi, muidu jääb play-off unistuseks.
Treeningu lõppedes – harjutati rahulikult, toimus ametliku määratlusega tunnine läbijalutamine ehk walkthru – võttis Hunt jutuajamiseks tribüünil istet.
„Pikk lend oli, seitse ja pool tundi,” kirjeldas ta teekonda Cincinnatist Londonisse. „Erilennukis oli 45 voodikohta – 40 mängijatele, viis meeskonna omaniku Mike Browni perele. Sain pisut tukastada, kuid hommikul oli ikka raske olla.”
Pärast hotelli saabumist oli meeskonnal tunnike vaba aega, siis koosolek ja veel kaks koosolekut, kus arutati mänguplaane. Ennelõunal tehti kerge treening Allian Parkis, mis on Inglismaa kolmanda ragbiliiga meeskonna Saracensi koduväljak.
„Neli aastat olen oodanud võimalust Euroopas mängida,” tunnistas Hunt. „Huvitav kogemus nii kuulsale väljakule joosta. Üheksa sõpra tuleb mängu vaatama, aga nad kõik on Dallasest. Eestlased millegipärast Londonisse ei kippunud. Mul jäi kolm piletit üle, Facebooki kaudu sain need siiski ära jagatud.”
Nii Bengalsil kui ka Hundil on hooaeg kulgenud üles-alla. „Kõik kaotatud mängud on olnud võidetavad, kui tagantjärele analüüsida,” tunnistas Hunt. „Viga siin, teine seal, palju pole vaja.”
Võrreldes kolme eelmise hooajaga on Hunt tänavu saanud oluliselt rohkem mänguaega. Osalt sellepärast, et teda pannakse kaitses mitte ainult äärele, mis on ta põhikoht, vaid ka keskele ehk defensive tackle’i positsioonile.

„Juba suvises treeninglaagris pilluti mind siia-sinna ja oli selge, et võin kehakuju ning võimete poolest ka tackle’it mängida,” kuulutas Hunt. „Paraku on mul jäänud kirss tordile panemata – vastaste mängujuhti pole maha murdnud. Alati jääb karvavõrd puudu. Eks üks põhjus peitu selles, et mängin väga palju spetsiaaltiimis lahtilöökide ajal ja kui kaitsesse lähen, olen juba võhmal.”
Pealegi on Bengalsi kombinatsioonid seatud paljuski nii, et teised kaitseliini mängijad saaksid rohkem vabadust, mistap Hundil tuleb tihtipuhku kahe vastasega pusida. „Eks proovi kokku 600 naela (272 kilo – J. M.) kaaluvaid mehi tagasi suruda. Raske,” muigas Hunt.
Bengalsi fännid on küllalt emotsionaalsed, hea mängu korral laulavad kiitust, kehva puhul materdavad maatasa. Hundil on ükskõik, tema annab endast parima ja püsib tüüne: „Ma lihtsalt ei loe meediat ega muud, mida kirja pannakse. See oskus on mul kestnud kauem kui neli aastat.”
Ühtlasi arvas Hunt, et kuhugi meeskonda ta ikka pääseb ja NFL-i karjäär ei piirdu nelja aastaga. „Agendi sõnul on üks klubi helistanud, teine samuti… Huvi minu vastu väidetavalt on.”
Bengals on kohtumiseks Redskinsiga suurepäraselt valmistunud, mehed on keskendunud ja lähevad võitma. „Teame, et oleme võimelised Redskinsi alistama,” kinnitas Hunt.
Wembleyl on ainsana skoori teinud Taavi Rähn, kes palli oma väravasse saatis. Hundilt oleks touchdown’i ehk palju oodata, ent kui ta Redskinsi mängujuhi pikali saaks või löögi blokeeriks, oleks ajalugu tehtud.
Bengalsi lahing Redskinsiga algab pühapäeval Eesti aja järgi kell 15.30.
Margus Hundi abikaasa Heather on sedapsi ja jõulude paiku sünnib perre esimene laps.
„Poeg,” teatas Hunt uhkelt. „Tähtaeg on nelja ja poole nädala pärast, aga arstid võivad sünnituse ka pisut varem esile kutsuda. Hooaeg on seks ajaks lõppfaasis, mängida jääb üks-kaks mängu.”
Hunt arvas, et saab minna uut ilmakodanikku vastu võtma, sest ta koduklubi Cincinnati Bengals olevat perekondlik organisatsioon ja nõnda tähtsa sündmuse puhul lubatavat pallur 48 tunniks vabaks.
„Kas vabastus kehtib ka mängupäeval, vaat seda ei tea, aga nädala sees kindlasti,” ütles Hunt. „Meil on mängijad varemgi hooaja keskel isaks saanud ning lennanud mängule meeskonnast hiljem.”
Kodu loomine sujub samuti. Hunt: „Houstonis on maja valmimas, sinna kavatseme elama kolida. Cincinnati on lihtsalt töökoht.”
Päikeselise Houstoni mõju andis tunda: Hunt oli Londonis trenni tehes üks väheseid, kes kandis tuttmütsi, kuigi väljas oli tosin soojakraadi. „Nojah,” hakkas Hunt selle tõdemuse peale naerma. „Pea tuleb ikka kuum hoida.”"
"12.12.2020, 10:31",lp,https://epl.delfi.ee/artikkel/91913587/helen-lokuta-uhine-soomine-on-vaga-oluline-sellist-asja-meil-ei-ole-et-laps-votab-taldriku-ja-laheb-oma-tuppa,"Helen Lokuta: ühine söömine on väga oluline. Sellist asja meil ei ole, et laps võtab taldriku ja läheb oma tuppa","„Toidukultuur ja ühine söömine on väga oluline. Sellist asja meil ei ole, et laps võtab taldriku ja läheb oma tuppa,” ütleb rahvusooper Estonia solist Helen Lokuta (45).
Heleni jaoks on tähtis, et toit oleks tervislik ja mitmekesine, tooraine peab olema värske ja kohalik. Seetõttu tulevad köögiviljad, piima- ja lihatooted igal nädalal otse talust, sibulad pärinevad Peipsi äärest ning küüslauk on samuti kindlasti kodumaine.
„Tahan, et tooraine oleks õige ja toitainerikas. Et terve olla ja energiat oleks, on vaja süüa mitmekülgselt, et saaks kõik vajalikud vitamiinid ja mineraalid kätte. Eriti talvel, kui päikest ei ole, kipub väsimus tulema. Seetõttu teen palju smuutisid, mida panen pisikeste purkidega kappi valmis, et lastel oleks hea võtta. Üritan igal võimalusel ka sügavkülmast marju toitude juurde lisada, et immuunsust üleval hoida ja C-vitamiini puudu ei jääks.”
Helen naerab, et kõik marjad, mida Eestis üldse kasvatatakse, on ta teinud hästi vähese kookospalmisuhkruga toormoosiks ja pannud suurde sügavkülmikusse hoiule. „Mõnda neist, näiteks pohla- ja vaarikamoosi, saab ka soolaste toitude juures kasutada. Sügavkülmikusse läheb ka kuumutamata toorõunamahl, milles on kõik kasulikud ained säilinud ning mida on eriti hea lastel pannkookide ja pudru kõrvale juua.”
Artistina Helen enda sõnul toitumist jälgima ei pea, küll aga vaatama, et kaal oleks korras ja energiat jätkuks. „Olen tähele pannud, et kui õpin uut materjali, siis vaimne pingutus teeb jube näljaseks. Enne etendust mul väga isu ei ole, sest mõnus adrenaliin on juba sees, vahel aga püüan poolvägisi midagi ikka süüa, kasvõi banaani, et energiat oleks. Olen hakanud võtma töö juurde kaasa väikese salati või mõne mandariini, mille vaheajal ära söön, et pärast etendust liiga suurt nälga ei oleks ja üle ei sööks.”
Tihedaks proovide ja etenduste perioodiks üritab Helen perele toidu ette valmis teha. Kui hommikul on proov ja õhtul etendus, jõuab Helen vahepeal kodus olles süüa valmistada. „Planeerin ette ja mul on tavaliselt olemas kõik toiduained, mida vaja läheb. Vilumus on kujunenud – suudan päris kiiresti teha mõne tervisliku roa sellest, mis kapis on. Kui hommik on vaba, siis valmistan sageli pajaroogi – panen näiteks ühepajatoidu malmpotti podisema ja õhtuks on maitsev praad valmis.”
Jõuluaeg on kristlikust seitsmelapselisest perest pärit Heleni jaoks alati eriline olnud. Siiani saab iga aasta jõululaupäeval kokku terve pere, et ühist õhtusööki nautida. Nüüdseks küündib pereliikmete arv koos kõigi laste ja lastelastega juba ligi 60-ni ja jõuluõhtul on koos neli põlvkonda. Esimesel jõulupühal käiakse koos kirikus, sellele järgneb rikkalik lõunasöök pere keskel.
Tänavu jääb suurem kogunemine pandeemia tõttu ilmselt esimest korda ära, kuid jõulurõõmu see ei vähenda. Seda enam, et Heleni abikaasa Madise perest suurem osa elab Tallinnas ja nende jõulusöömaaeg toimub igal aastal just Heleni juures. „Siis on meid kokku kümmekond inimest ning sellise suurusega seltskonnale on juba väga mõnus ise pidulik ja rikkalik jõululaud valmistada. Mulle meeldib, et on palju erinevaid roogi ja igale maitsele midagi alates pardist ja lõpetades klassikalise seapraega. Alati on laual tanguvorstid, sest verivorste me usu tõttu ei söö. Samuti on olemas sült ja pohlamoos ning aedviljad ja salatid, marineeritud seened ja kõrvits.”
Jõulude ajal tehakse Heleni peres sageli, vahel isegi ülepäeviti piparkooke, sest aasta lõpus seitsmeseks saav tütar Elisabeth armastab neid kaunistada. „Ta on väga põhjalik ja näeb detailidega kõvasti vaeva. Poest ostsin seekord kõik eri värvi glasuurid. Väga kihvtid uued tootjad on tulnud, kes teevad mustsõstra- ja apelsiniglasuuri, mis ei ole aga ainult toiduvärvidega, vaid neil on päris maitse juures ja need on tervislikumad.”
Kuna Helen väldib nii palju kui võimalik nisujahu, siis on ta proovinud piparkoogitainast kaerajahust teha. „Tatrajahust tulid liiga kõvad, aga kaerajahuga jäävad mõnusalt muredad. Mulle piparkoogid tohutult maitsevad. Jõuluperioodil eelistan üldiselt vürtsikamaid, tsitruste ja šokolaadiga küpsetisi. Suvel teen sageli toorjuustukooki, aga praegu tahaksin pigem midagi soojemat.”
Hommikusööki koguneb pere sööma enamasti köögisaare ümber. Kui on külalised öömajal, siis oodatakse Helenilt tema legendaarset omletti, mille sisse läheb suitsukanakuubikuid ja juustu, peale rohelist kraami ja kõrvale praetud seeni. Argipäeva hommikutel aga armastab laulja tervislikke ohtra rohelisega võileibu.
„Mulle maitsevad kaerapalad lõhe, avokaado ja pošeeritud munaga. Vahel teen ka putru, kuid kui on rohkem aega, praen banaanipannkooke või sõrnikuid, mida naudime vaarikamoosiga. Üritan kõiki retsepte kohandada, lisades vähem suhkrut ja asendades nisujahu kaerajahuga, samuti on mu kodused toormoosid ülivähese suhkruga. Pere olen ära harjutanud ja minu jaoks on see olnud lihtne, sest ainult mina teen ju süüa,” naerab Helen.
Korra nädalas on Heleni perel küpsetusõhtu, sest ta abikaasa ja poeg armastavad lahtisi soolaseid muretainapirukaid ehk quiche’e. „Pirukale teen enamasti kaerajahust ja juustust mõnusalt krõbeda põhja. Täidiseks on lõhe, veiseliha, juust, köögiviljad – teen palju eri variante.”
Terve Heleni pere armastab väga mereande, hiidkrevettidega Caesari salat on tütre üks lemmiktoite. „Hiljuti valmistasin kammkarpe ja neid suisa kugistati, nii et pidin sõnu peale lugema, et võtke rahulikult ja nautige seda maitset. Kui teen peenest toorainest gurmeetoidu ja kulutan selleks tunde, siis tahan, et kõik istuksid koos lauda ja saaksid täiselamuse, mitte ei sööks püstijalu.”
Samuti on pärast pühapäeviti kirikus käimist perega alati korralik lõuna. „Toidukultuur ja ühine söömine on väga oluline. Sellist asja meil ei ole, et laps võtab taldriku ja läheb oma tuppa. Sööme kõik koos ja selles mõttes on avatud köök väga mõnus. Naeran, et mul on vahel nagu kokasaade: pere on ümber laua ja mina muudkui võtan pannilt eri asju, mida saan neile anda, näiteks salatile grillin värskeid hiidkrevette või praen pannkooke. Selles mõttes on köögisaar hästi tore, et saan perega suhelda, samal ajal kui ise süüa teen.”
Pliidil on Heleni soovil kaks gaasipõletit, et saaks korralikult vokkida ja grillida. Grillpann on tal sageli kasutusel, sest peale mereandide ja burgerikotlettide saab seal grillida ka köögivilju, samuti pardi juurde apelsini. Kotletid jäävad mahlasemad ja maitsvamad, kui neid praadimise asemel valmistada grillpannil, mille all on elav tuli, on Helen kindel.
23 aastat tagasi Madisega abielludes tegin talle pidevalt tohututes kogustes süüa.
Ega Helengi kooli ajal oma ema väga palju köögis aidanud, sest hobisid oli palju ja kui kodus keegi söögi valmis teeb, siis saab endale mugavust lubada. Suviti kolm kuud maal vanaema juures olles veetis Helen palju aega köögis, sest pidevalt oli vaja suuremale hulgale talgulistele süüa teha. „Väga palju tehnilisi asju õppisin just suvekuudel kokates, kuid ka emalt olen palju kasulikke nippe saanud. Kuna kodus seitsme lapsega peres olid toidukogused suured, siis 23 aastat tagasi Madisega abielludes tegin talle pidevalt tohututes kogustes süüa. Olin harjunud meie suure perega ega suutnud kohe väikestele kogustele ümber orienteeruda,” naerab Helen. „Kuigi abikaasa jõudis kõigist toitudest ära süüa umbes veerandi, võttis ta abielu algusaastatel kõvasti juurde.” Õnneks saadi lisandunud kilodest kiiresti lahti. Praegu on abikaasa lemmiktoit vürtsikas tomatisupp ingveri, chorizo-vorsti ja ahjus tehtud juustukrõpsudega.
Lapsed tellivad peale Caesari salati emalt kotlette ja Karlssoni lihapalle kartulipudruga, erilised lemmikud on käsitöö-veiseburgerid. Burgerikotletid valmistab Helen mahetootjalt saadud värskest hakklihast, millele sulatab grillil juustuviilu peale. Burgeri vahele teeb ta erisuguseid kastmeid ning lisab sibulat, tomatit, hapukurki ja salatit, et „oleks korralik kuhi burgeri vahel”, muigab Helen.
Pidulikel puhkudel soovib terve pere suus sulavat krõbeda nahaga pardipraadi, mille retsepti jagab Helen LP lugejatega.
Meeglasuuriga pardipraad apelsini-palsamiäädika kastmes
1 part
u 500 g hapukapsast
soola ja pipart
vedelat mett
2 apelsini mahl ja riivitud koor
1 dl palsamiäädikat
2-3 tl mett
1 kaneelikoor
1 sl võid
tšillipipart
soola, pipart
Maitsesta part soola ja pipraga nii väljast kui ka seest. Täida hapukapsaga. Küpseta parti kaanega ahjupotis 150-kraadise kuumusega ahjus 1 kg pardi kohta üks tund. Võta läbi küpsenud part välja, aseta restiga plaadile ning pintselda nahk meega. Seejärel aseta part koos restiga ahju ning grilli, kuni nahk on pruunistunud ja krõbe.
Serveeri apelsinikastme ja grillitud juurviljadega.
Kastme jaoks aseta kõik komponendid kastrulisse ja kuumuta keemiseni. Enne serveerimist eemalda kaneelikoor."
"04.11.2015, 00:10",valismaa,https://epl.delfi.ee/artikkel/72859169/usa-on-afganistanis-nelja-tuule-poole-lasknud-kosmilisi-summasid,USA on Afganistanis nelja tuule poole lasknud kosmilisi summasid,"Pärast 2001. aastal New Yorgi kaksiktornidele korraldatud rünnakut hakati Afganistanis võimust võtnud Talibani terrorirühmitust tõrjuma. Sellest kujunes üks suuremaid rahvusvahelisi sõjalisi operatsioone, millega kaasnes sõjaväeobjektide rajamine ja sõjast räsitud riigi suurte abisummadega ülesehitamine.
Selle aasta alguses anti korra hoidmine Afganistanile endale üle ning enamik rahvusvahelisi ja USA vägesid on ammu lahkunud. Ka igasugust abi saabub riiki aina vähem.
Mõningase viitajaga on USA valitsuse audiitorid hakanud välja selgitama, kuidas sõjavägi ja arenguabi vahendanud valitsusasutused Afganistani suunatud summasid kulutasid. 2008. aastal pandi USA-s ametisse ametimees, kes sai ülesande kontrollida Afganistani suunatud eelarveraha kulutamist. Tänavu on pika Afganistani ülesehituse eripeainspektor avaldanud mitu lausa sõnulseletamatut raiskamist näitavat raportit.
Seetõttu jõuti USA armees järeldusele, et suurema hulga personali juhtimiseks vajatakse Lõuna-Afganistanis Camp Leathernecki baasis uut juhtimiskeskust ehk peakorterit.
Kui ettepanek 2010. aastal eelarveraha heakskiitmiseks kongressi jõudis, teatasid sõjaväelased Afganistanist, et seda ei lähe siiski enam vaja. Oli ette näha, et hoone valmimise ajaks on ajutiselt suurendatud väed koju tagasi läinud.
Kuid selgus, et neljatahulist hoonet ehitada polegi nii lihtne. Esialgu pidi hoone valmima 2011. aastal, ent tööde teostajal käis see üle jõu. Hoone valmis alles 2014. aastal, kui teatavasti käis juba vägede ulatuslik väljatõmbamine. Kasutusele laohoonet ei võetudki.
Selle aasta suvel hakati uurima, miks ei suudeta tagada riigi pealinna Kabuli elektrivarustust, kuigi USA arenguabi eest vastutav agentuur USAID on hiigelsummade eest linnale suure elektrijaama ehitanud.
Eripeainspektor pani tähele, et jaam töötab ainult paariprotsendise võimsusega ja annab viimasel ajal Kabuli elektrivarustusest kuni 1%.
Põhjus on proosaline: Afganistanil pole lihtsalt piisavalt raha, et jaama diislikütusega varustada. Täistuuridel töötades kulutaks elektrijaam aastas umbes 245 miljonit dollarit, mis käib riigil üle jõu.
Sel nädalal avaldatud eriauditist selgus ka kentsakas lugu, mis puudutab USA armee osakonda, kelle hooleks olid Afganistanis tsiviilsektori ülesehitusprojektid.
Mõeldud, tehtud. 2011. aastal kinnitati hange Sheberghani linna tankla rajamiseks. Alguses pidi see maksma 3 miljonit dollarit, kuid audiitorid avastasid, et 2014. aastaks oli tanklale kulutatud koguni 42,7 miljonit dollarit, millest 12,3 mln läks ehituseks ja 30 mln projektijuhtimiseks. Statistika järgi maksab gaasitankla rajamine maailmas kohast olenevalt 100 000–300 000 dollarit.
Polnud siis ime, et eripeainspektor nimetas seda hinda kosmiliseks.Sellega asi ei lõppenud. Selgus, et Afganistanis on küll gaasivarusid, kuid riik neid ei kasuta ja tal pole ka võrku, mille kaudu gaasi tanklasse saada. Samuti ei suuda vaesed afgaanid maksta autode gaasi jaoks ümberseadistamise eest. Miks tankla ehitati, ei oska enam keegi selgitada, sest vastav USA armee osakond on laiali saadetud."
"20.01.2018, 00:05",lp,https://epl.delfi.ee/artikkel/80841583/no99-ja-tiit-ojasoo-balli-korraldamas-skandaal-mis-ootas-juhtumist,"NO99 ja Tiit Ojasoo balli korraldamas. Skandaal, mis ootas juhtumist","Ükskõik kas pidada Ojasoo osaluse pärast tekkinud pahameelt õigustatuks või mitte, igal juhul ei tundu üllatav, et küsimus avalikkuse ette toodi. Ühtaegu on president tõstatanud lähisuhte- ja naistevastase vägivalla teema ja sellega palju tähelepanu pälvinud. Kas NO99-le ettepanekut tehes Kadriorus mõne huvigrupi võimalikule reaktsioonile mõeldi? Kui mõeldi, miks seda kuidagi ei ennetatud? Loodeti lihtsalt, et keegi sündmust ei mäleta ega meenuta? Miks NO99 osalus alles nüüd teatavaks tehti? Eesti Vabariigi 100. sünnipäeva tähistamiseks hakati ju kindlasti valmistuma varem kui kuu aega enne etendust. Kuidas üldse valitakse vabariigi aastapäeva kunstilise lahenduse eest vastutajad ja mida neilt nõutakse?
Eri allikad väidavad, et Teater NO99 kasuks tehti otsus juba möödunud aasta kevadel ja iseenesest oleks võinud lepingu juba siis sõlmida. Ent leping, mille sisuks on Eesti Vabariigi 100. aastapäeva piduliku kontsert- etenduse ja vastuvõtu kunstilise kontseptsiooni loomine ja teostamine, kinnitati alles möödunud nädalal. NO99 saab suursündmuse korraldamiseks 250 000 eurot, millele lisandub käibemaks. Räägitakse pikkadest eelarveläbirääkimistest ja asjaolust, et lepingu sõlmimine venis, sest NO99 on olnud pidevalt muude projektidega hõivatud.

Teater NO99 esindaja lepingu sõlmimise käiku LP-le ei kommenteeri ja rõhutab, et organisatoorne pool on vabariigi presidendi kantselei (VPK) rida ja selleteemalistele küsimustele vastab presidendi avalike suhete nõunik Taavi Linnamäe.
Linnamäe väidab, et möödunud kevadel polnud asi siiski otsustatud, ja lisab põhjenduseks, et miski pole kindel, kui leping on sõlmitud. „Loomulikult eelnevad nii suurte sündmuste puhul kokkuleppele põhjalikud läbirääkimised, mis kestavad kuid, mitte päevi, aga nagu ikka sellistel puhkudel: kokku ei ole lepitud milleski, kuni kokku ei ole lepitud kõiges,” selgitab ta.
Linnamäe sõnul löödi teatriga käed siis, kui sellest ka avalikkust teavitati, ja selle poolest ei erinenud protseduur kuidagi varasematest aastatest: alati on tehtud ettepanek, läbi räägitud ja lõpuks käed löödud. „Me ei ole ühelgi aastal avalikustanud 24. veebruari üksikasju ja kunstilist lahendust väga varakult, et säilitada uudsuse ja üllatuse momenti, ning mullu sai lavastaja valik avalikuks jaanuari keskpaigas,” rõhutab ta.
Eesti ja Euroopa lavadel auhindu noppiv NO99 oli tõepoolest ka esimene, kellele peo lavastamise ettepanek tehti. Algusfaasis mõeldi teistelegi kollektiividele, ent leiti, et kõige paremini sobiks siiski see teater. „Tellija soov on kõige üldisemas plaanis, et meie riik ja inimesed saaksid väärika sünnipäeva,” ütleb Linnamäe. „Suures plaanis nägi see välja nii, et kantselei tegi ettepaneku, misjärel loomeinimesed töötasid välja oma kunstilise kontseptsiooni ja tutvustasid seda ka meile. Kunstilise kontseptsiooni loomise ja elluviimise on kantselei alati usaldanud oma ala tunnustatud professionaalidele.” Ojasoo ning tema elukaaslane ja teatri kunstiline juht Ene-Liis Semper on varemgi vabariigi aastapäeva üritustega seotud olnud – Ojasoo 2006. ja Semper 2011. aastal.
„Kui me vaatame Eesti viimase paari aastakümne kultuurimaastikku, siis kindlasti on NO99 jalajälg üks suuremaid ning nende kunstilist taset on tunnustatud ka rahvusvaheliselt,” põhjendab valiku tagamaid presidendi kantselei direktor Tiit Riisalo.

„NO99 on teinud suuremaid, keerulisemaid, komplekssemaid sündmusi kui keegi teine Eestis ja pälvinud oma loominguga korduvalt kõrge rahvusvahelise tunnustuse. Seda teed ei tahaks ma aga eriti minna, et hakkaksin nüüd erinevaid kooslusi kuidagi kunstilise taseme järgi ritta panema või kaalukategooriatesse sättima. Väärikaid ja kõrgel tasemel kooslusi on Eestis palju ning paljud neist on varem ka aastapäeva lavastanud, kuid eeltoodud kaalutlustel oli meie otsus teha ettepanek NO99 teatrile. Teadsime ka ettepaneku tegemise hetkel, et Tiit Ojasoo roll selles teatris ei ole väike. Ettepanek ei ole tehtud kellelegi personaalselt, vaid teatrile kui loomingulisele kollektiivile,” täpsustab Linnamäe.
Sellise ürituse korraldajate leidmiseks ei pea presidendi kantselei hanget korraldama. VPK saab aastapäeva korraldamiseks tellida ürituste korraldamisega seotud teenuseid, mis liigituvad eriteenusteks. See tähendab, et neid võib tellida lihtsustatud korra järgi. Näiteks võib kunstilistel põhjustel pöörduda ka ainult ühe pakkuja poole. Sellised eriteenused on näiteks esinejate, lavastajate, kujundajate leidmine ja nende piirmäär on 300 000 eurot ilma käibemaksuta. VPK ja NO99 vahel sõlmitud hanke maksumus on ilma käibemaksuta 250 000 eurot ja seega võib seda teha kantselei enda reeglite järgi.
Poolteist aastat tagasi lõi Ojasoo korduvalt üht naisnäitlejat ja jäi seda tehes ka turvakaamerate ette. Järgnes kokkuleppemenetlus ja pärast juhtumi meediasse jõudmist taandus Ojasoo teatrijuhi kohalt. Praeguseks on Ojasoo lähisuhtevägivalla juhtumit meelde tuletanud kaks üldjoontes vastandlikku huvigruppi. Juba enne jõule, kui EV100 programmi kunstilisi juhte polnud veel ametlikult avalikustatud, avaldas EKRE-ga seotud portaal Uued Uudised provokatiivse pealkirjaga loo „Vabariigi 100. sünnipäeva vastuvõtu kontserdi lavastab naisepeksja”.
EKRE liikmetel on teater hambus olnud juba pikemat aega. Etteheited, et repertuaar pole piisavalt rahvuslik, tehakse arusaamatuid asju ja teatri riiklik rahastamine tuleks lõpetada, on saanud vaat et regulaarseks.
Reaktsiooni teine pool järgnes NO99 osaluse ametlikule väljakuulutamisele. See sai alguse feministlikust Facebooki grupist „Virginia Woolf sind ei karda!”. Seal mõtteid kogunud tuumik pani pead kokku, koostas pöördumise teksti ja hakkas sellele allkirju koguma. Teisipäevases Eesti Päevalehes avalikustati pöördumine, milles 104 inimest kinnitasid oma allkirjaga sõnumit: vägivallatsenud Tiit Ojasoo ei tohiks olla vabariigi aastapäeva programmi lavastaja. Lühikese ajaga kogutud allkirjade hulk üllatas ka pöördumise algatajaid endid. Eesmärki, kui palju neid olla võiks, ei olnud seatud, kuigi lõõbiti selle üle, et 99 või 100 allkirja oleks sümboolselt kena. Ühtlasi rõhutavad pöördumise autorid, et nad ei ole mingil juhul kogu teatri vastu – probleeme valmistab ainult Ojasoo isik, kelle aukohale asetamine läheb vastuollu presidendi suhtevägivallavastase sõnumiga.
Sealjuures tundis nii mõnigi pöördumisele allkirja andnud isik muret, et ta võidakse panna rahvuskonservatiividega ühte patta. Oli neidki, kes otsustasid pöördumist mitte allkirjastada just seetõttu, et ei tahtnud EKRE-ga samale poolele sattuda. Kohe pärast pöördumise avalikustamist teataski Martin Helme, et Ojasood EV100 sündmuste korraldamisega siduda olevat kahepalgeline.
Nädala jooksul täitsid pöördumist puudutavad sõnavõtud enamiku portaalide esikülgi. Kõige meeldejäävamaga sai ilmselt hakkama justiitsminister Urmas Reinsalu (IRL). Avaldusest häirituna teatas ta, et kahetseb Ojasoo juhtumi puhul seda, et 2016. aastal lähisuhtevägivalla hukka mõistis, ja käskis lõpetada „kanakarja kambaka”. Emotsionaalne avaldus ajendas küsimuse, kas ta ei peaks justiitsministri kohalt tagasi astuma.

VPK on nädala jooksul korduvalt kinnitanud, et ettepanekut ei tehtud ühelegi üksikisikule, vaid kollektiivile. NO99 meenutab sama ja tõstab esile Semperi rolli. „See tähendab, et eeskätt vastutab vabariigi aastapäeva vastuvõtu kunstilise terviku eest nimelt teatri kunstiline juht Ene-Liis Semper,” ütleb teatri kommunikatsioonijuht Kätlin Sumberg. Ta rõhutab, et lavastajatest kõneldes on alati räägitud Semperist ja Ojasoost kui meeskonnast.
„Teater ei ole ainult lavastaja või Tiit Ojasoo isik. NO99 teater on Ene-Liis Semper, on ka Tiit Ojasoo, on Eero Epner, on need näitlejad, kes seal trupis on. Aga NO teater on ka nende tehniline ja korralduslik meeskond, kellel on suured kogemused nii-öelda ebatraditsiooniliste ja keerukate produktsioonide tegemisel. Need argumendid saidki määravaks,” lisab Linnamäe.
Küsimusele, kas mõeldi võimalusele, et keegi tõstatab Ojasoo sobilikkuse küsimuse, teater eraldi ei vasta. Presidendi kantseleist kommenteerib küsimust Riisalo, vastuseks samateemalistele täpsustavatele küsimustele viitab VPK tema vastusele.
„Tiit Ojasoo on korda saatnud teo, mis meie ühiskonna normidega kokku ei käi. Ta on ka selle eest vabandanud ja läbinud lepitusmenetluse ning küsimuse üle, kas eksinud inimene tuleb aktiivsest ühiskondlikust elust alatiseks välja lülitada, võibki ilmselt arutlema jääda lõplikule kokkuleppele jõudmata. Oleme selle üle ka kantseleis põhjalikult arutlenud ja usume, et ka raskele eksimusele võib järgneda uus algus, kui seda tunnistada ja sellest õppida. Ka see on osa inimlikkusest,” rõhutab Riisalo.
Leppima ja andestama kutsus oma pöördumises üles ka president Kersti Kaljulaid. Tema lähenemise toetuseks lubas peagi sõna võtta ka Eesti Kultuuri Koja eestseisus. „Me ei esine üleskutse või petitsiooniga, aga tahame rõhutada, et toetame NO99 osalust Eesti Vabariigi juubelipidustustel ja jagame presidendi seisukohta,” kommenteerib koja tegevjuht Sandra Vellevoog. 
Jaak Prints: president tahtis oma kõnet lavastusega siduda
Mullu EV99 vastuvõtu lavastanud näitleja Jaak Prints meenutab, et tema poole pöördus presidendikantselei 2016. aasta novembrikuus, ent seda, kas tegemist on tavapärase etteteatamisajaga, ta öelda ei oska. Toona oli Kaljulaid ju alles oktoobris ametisse vannutatud. Pigem võis arvata, et tavaliselt alustatakse sellega ehk varem.
Kuhu kulub 250 000?
NO99 kinnitab, et riigi rahastatud teatrina katavad nad VPK lisarahastusest kulusid, mis jäävad teatrihoonest väljapoole, st sellest rahast ei võeta midagi enda igapäevategevuse rahastamiseks. Milleks täpselt kui palju kulub, ei ole enne ürituse toimumist täiesti selge.
Eesti Vabariigi aastapäeva pidustuste hind"
"24.12.2020, 12:02",arvamus,https://epl.delfi.ee/artikkel/92076995/olev-remsu-jeesuse-moistatus-kas-tegemist-oli-oma-ajastu-suurima-imemehega,Olev Remsu: Jeesuse mõistatus – kas tegemist oli oma ajastu suurima imemehega?,"Tõenäosus, et see juhtus tänase kalendri järgi 25. on tervenisti 1/365 (ja lisapäeva-aastal puhul 1/366). Ja ristimine... Millesse ikka siis Ristija-Johannes oma veresugulase Jeesusese ristis, kui kristlust polnud veel olemas? Ja enne Jeesust oli ta sellesse ristinud vähemalt ühe tulevase apostli, nimelt kaluritööle selja pööranud Andreas Esmakutsutu. Arvatakse, et toona eksisteeris oma 150 judaismi voolu-voolukest, neist on Uues Testamendis on toodud vaid kolm - variserid, saduserid ja seloodid (mõnikord peetakse neid ka parteideks). Johannese kuuluvus jääb lahtiseks. Kõigil neil usurühmitustel olid omad jutlustajad, mõned rändasid, teised olid paigamehed. Nende omavaheline vaen oli nii suur, et vahel kippus kodusõjaks.
Johannes püsis paigal, tema kuulutas Jordani jõel, oletatav koht on teada. Johannes lubas endale väga krõbedaid väljendusi nende kohta, kes tema sõnumeid ei uskunud. Rästikute sugu jne. Oletatavasti see, samuti valitseja perekonnaelu kritiseerimine, põhjustas Johannese kurva saatuse. Ta jäi peast ilma. Aga viimaks langesid vägivaldse karistussurma ohvriks ka Jeesus ja Andreas, nagu ka enam-vähem kõik teisedki apostlid (evangelist-Johannes ja Juudas välja arvatud).
Teemees
Erinevalt Johannesest oli Jeesus teemees, kodu tal polnudki. Vähemalt mitte tema elu kolmel viimasel aastal, mida evangeeliumid kirjeldavad. Ei öelda midagi tema püsiva varjualuse kohta apokriivadeski ega vist ka kiriku poolt hüljatud umbes 50 evangeeliumis. Viimase peale siiski mürki ei võtaks.
Kodu oli Jeesusel lapsepõlves, lesestunud puusepa Joosepi pisikeses majas pisikeses linnakeses Naatseretis koos oma poolvendade ja poolõdedega. (Õdede olemasolu ei ole sada protsenti kindel, aga ehk olid nad siiski olemas, naissoost isikud jäeti tihti mainimata.) Täiskasvanuna rändas Jeesus mööda Galilead, tema kannul sammusid esmalt lähedasemad õpilased (apostlid), nende järel veidi kaugemad õpilased (jüngrid jt) ning tagapool meeletu rahvahulk.
Peavarju küsimus jääb lahtiseks, pärimuse järgi kasutas ta tihti Andrease vanema venna Peetruse külalislahkust, ööbis seal ühetoalises majas (ka see oletatav eluase välja kaevatud) Kapernaumas koos Peetruse enda, tema abikaasa (ja võimalik, et lastega) ning Andreasega, kes oli vist vanapoiss, mis toona oli äärmiselt haruldane nähtus.
Aga Jeesus?
Julgemad hüpoteesid Jeesuse vallalisust ei kinnita, pakutakse, et tal olnud suhted Maarja Magdaleenaga (ehk koguni abielu?), see versioon on pärit Maarja Magdaleena evangeeliumist, mis on üks poolesajast, mida me ei leia kanoonikas. Sellel efektsel mõttelennul põhineb Dan Browni bestseller ""Da Vinci kood"".
Mõned asjad on mõistatuslikud. Ilmselt meil kõigil on vaimusilme ees pilt Jeesusest, kummati ei leia me kogu Uuest Testamendist ainukestki sõna Jeesuse välimuse kohta. Miks? Ei tea. Jeesuse-loos on kahtlemata sündimisest tähtsam ülestõusmine, ent evangeeliumeis me ei leia sellegi kirjeldust. Kummaline, kas pole? Kuidas see toimus? Kas Jeesus lendas linnu kombel või juhtus see kuidagi teleportatsiooni teel. Jah, evangeeliminaised ja apostlid kohtuvad Jeesusega pärast tema ristilöömist, ent Jeesus ei avalda täpset saladust.
Küsime, mis põhjusel jäi Jeesus peale konkurentidega mõõtu võttes?
Ehk etemate imede, mõjukama lavastuse tõttu?
35 imet
Kokku on imedeks kvalifitseeritavat tegu nelja evangeeliumi peale umbes 35, neist on rahva hulgas kõige tuntum Jeesuse esimene miraakel, mis erinevalt teistest on lõbusavõitu, ja nimelt vee muutmine veiniks Kaana pulmas (Jh 2: 1 - 12). Ka see motiiv pole folkloorile võõras.
Kõige sügavtõsisemad imed on ikkagi Laatsaruse (Jh 12:17) ja sünagoogi ülema Jairuse tütre (Lk 8:49 jj) surnust ülesäratamised.
Tervendades ei kasutanud Jeesus ei ainukestki tohterdamisvõtet ega arstimit, mõnikord ravis ta koguni distantsilt, tervendas inimese, kes asus temast eemal. Jeesuse kehal endal oli arstiv võime ka siis, kui Jeesus ise ei tahtnud ega teadnudki ravida, piisas vaid tema puudutamisest ning ime vabastas su tõvest ja Saatanast.
Loogika toimis nii - imed tõestasid usku. Imed oli põhjus, usk tagajärg. Jeesus ise rääkis, et tegelikult on kõik risti vastupidi - usk tekitab imesid. Kui sa usud, siis saad sa nägijaks, mis sest, et olid sündinud pime, tervened pidalitõvest ja halvatusest, saad alla uued jalad, vabaned kurjadest vaimudest, tõused hauast. Tähendab - usk on põhjus, ime on tagajärg.
Peame meeles - tervenenu endal on aktiivne osa, ta ei ole üksnes tohterdamise objekt, ta on subjektistutud. Ja kellele ei meeldiks olla iseenda peremees, kasvõi natukenegi? Jeesuse jaoks aga leidub põhjendus, kui ravitav ei tervene - süüdi on tema uskmatus (või vähene usk).
Tuhanded järelkäijad
Imed olid Jeesuse kuulsuse põhjuseks, just nende pärast järgnes talle tema rännuteedel vahel (nagu on oletatud) mitmetuhandeline uudishimulike parv.
Jeesus, muuseas, keeldus tegemast imesid, kui tal paluti-kästi neid demonstreerida oma võimete tõestuseks. Ime ime pärast või koguni oma autoriteedi tagamiseks teda ei huvitanud, ta vannutas koguni vaikima inimesi, keda või kelle lähedasi oli ta tervendanud - ärge sellest kellelegi rääkige!
Uhkus ja edevus olid surmapattudeks, Jeesus manitses silmakirjatsemise eest, püüu eest olla sünagoogides ja mujal nähtaval, palvetada ja maksta kümnist teiste nähes. (Mt 6 jj)
Suureviisiline vagabunditsemine ei meeldinud ei tööandjatele, ei rahu ja korda nõudvale Rooma võimule ega ka kõrgematele judaismivaimulikele, kes nägid selles oma autoriteedi õõnestamist.
Kõige suurem mõistatus
Pontius Pilatusele, kes eeldatavasti oli saanud valgustatust hellenistlikust kõrgkultuurist, oli Jeesus tavaline harimatu tänavajutlustaja, kellest ei olnud ohtu Rooma võimule. Teda võis imestada selle laabuski enesekindlus, too rääkis ei rohkemast ega vähemast kui tõest, sellest, mida olid otsinud tunnustatud filosoofid Platon, Aristoteles ja teised. Pontius Pilatus siiski küsib Jeesuselt „Mis on tõde?"" (Jh 18:38) ja nüüd järgneb UT kõige suurem mõistatus - Jeesus ei vasta sellele küsimusele, seda ei tee ka personifitseerimata Jutustaja (kes meile esitab kogu süžee).
Kummaline, eks ole? Evangeeliumid levisid algul mitukümmend aastat suust suhu, kujutagem seda ette, see võis käia umbes niimoodi: kas te seda olete kuulnud?; mulle rääkis seda inimene, kes tundis inimest, kes viibis ise päris läheduses; mina tean seda asja jälle hoopis niimoodi; ei, ei, see oli hoopis teisiti jne.
Alles põlvkond või koguni kaks pärast Jeesuse ristisurma kirjutati need üles, kusjuures on koguni vaieldav, mis keeles olid evangeeliumite algversioonid. Rahvas rääkis aramea keeles, püha keel oli (vana)heebrea, (vana)kreeka keel kultuurkeel ning ladina keel kuulus okupantidele. Säilinud on koinee-(rahvakreekakeele)versioonid, nende enam-vähem lõplikud variandid kinnitati alles IV sajandil, raske on tõena võtta, et vähemalt mõnes teisendis ei leidunud vastust ehk elu põhiküsimusele.
Või vastus lihtsalt ei rahuldanud piibli koostajaid ja see eemaldati kanoonilisest tekstist? Või ei osanud nad ise vastata? Naljaga pooleks lisaksin, et see küsimus on jäänud tänaseni õhku rippuma.
Hiljem lisatud ennustused
Süneedriumile polnud Jeesus üksnes ideoloogiline rivaal, rahavahetajate ning härgade ja tuvide müüjate pinkide kummuli lükkamine pühakojas (Jh 2:14) seadis ohtu esivaimulike Annase, Kaifase ja teistegi sissetuleku.
Matteuse evangeeliumis ennustab Jeesus templi hävingut ja suurt viletsust. „Eks te näe seda kõike? Tõesti, ma ütlen teile, ei jäeta siin kivi kivipeale, mida maha ei kistaks!"" (Mt 24:2) ütleb ta jüngritele. Templi hävitasid roomlased aastal 70, ent suure tõenäosuse järgi on see evangeelium kirjutatud hiljem, järelikult ennustatakse seda, mis on juba juhtunud.
Samas võib keerukat teksti mõista niimoodi, et Jeesus ennustab maailmalõppu ja enese tagasitulekut pärast ristisurma veel tollal elanud põlvkonna jooksul. Maailmalõppe ehk ongi toimunud, ent Jeesus pole tagasi pöördunud kahe tuhande aasta jooksul. Kui ta just pole seda väga vargsi teinud.
Julgeksin oletada, et imed ja tervendamine polnud ainuke põhjus, miks Jeesus kui jutlustaja peale jäi, miks just kristlusest on saanud maailmausk. Ma otsiksin seletust algkristluse elukäsitlusest.
Taevased väärtused maiste asemel
Meenutame, mida soovitas Jeesus rikkale noormehele, kes ihkas pälvida igavest elu.
„Kui sa tahad olla täiuslik, siis mine müü oma varandus ja anna vaestele, ja siis on sul aare taevas, ning tule, järgne mulle!"" (Mt 19:21) Loeme edasi:
„Ärge koguge endile aardeid maa peale, kus koi ja roosteneid rikuvad ja kuhu vargad sisse murravad ja varastavad! Koguge endile aardeid taevasse, kus koi ega rooste neid ei riku ja kuhu vargad sisse ei murra ega varasta! Sest kus su aare on, seal on ka su süda."" (Mt 6:19-21)
Jah, tahate või ei taha, aga Jeesus astus omandimeele vastu, selle vastu, mis oli pannud rattad veerema juba õige kauges minevikus ning mis on meid edasi vedanud jahipidamiselt-põllumajanduselt kuni Kuu-peal käimiseni. Ja tsivilisatsioon, kus omandiiha ei esine või kus see ei domineeri, nagu Austraalia aborigeenide oma, seisab paigal, seal ei olnud 50 tuhande aasta jooksul peaaegu mingeid muutusi. Kõik oli alati endine, kuniks britid selle hävitasid.
Algkristlased hindasid vaesust, nad hülgasid oma vara, selleks, et kogudusse pääseda ja igavest elu pälvida, jagasid nad selle laiali.
Esimene kommunist?
Mõnel inimesel on komme leida iseenese motivatsiooni teistelt, ja nii on nad kirikujuhte süüdistanud suurejoonelises pettuses, vastsete koguduseliikmete vara omandamises. Nad ei suuda ette kujutadagi ühiskonda, kus vähemalt 99 protsenti inimestest on usklikud ning uskmatusse suhtuti umbes samuti nagu meie pedofiili. Sulitseda ei saanud. Esiteks ei olnud omandimeelt, mis oleks ehk ärgitanud, teiseks jälgis sind kogu aeg valvas jumalasilm.
Siit on pärit komme näha Jeesusest esimest kommunisti, ja mitte ainult naljatamisi. Omandi negatiivseks pidamine nõrgenes aastasadadega (kusjuures esines ka silmakirjatsemist), ent alles reformatsioon tõi selles suhtumises täispöörde, kehtestas arusaama, et kui jumal sind armastab, annab ta sulle ka rikkuse. Usun, et aus sotsiaalse võrdsuse printsiip tegigi kristlusest maailmausu.
Kes siis oli Jeesus Kristus? Evangeeliumeist loeme, et ta oli komme rääkida mõistukõnedega. Võtkem eeskuju!
XV sajandi lõpus tegi Leonardo da Vinci oma kuulsat maali „Pühaõhtu söömaaeg"". Tegi aastaid, et teos ikka parem saaks. Otsis Milano pealt apostlite modelle, leidis, ja tegi edasi. Aga, vaat, Juudaks ei sobinud keegi. Viimaks leidis rentslist vedelemas ärajoonud noore mehe, kes täpipealt passis Juuda prototüübiks. Ta viis tolle Santa Maria delle Grazie kirikusse, mille söögitoa seinal oli töö lõpetamisjärgus. „Aga härra, ma juba olen sellel pildil. Kolm aastat tagasi olin ma kirikukooris lauljaks ja siis ma poseerisin teile. Vaadake, ma olen siin keskel,"" ütles noormees ning näitas Jeesus Kristuse peale.
Eks ole üks lummav müüt seegi."
"11.01.2016, 09:41",valismaa,https://www.delfi.ee/artikkel/73393615/donald-trump-kim-jong-uni-tuleb-tunnustada,Donald Trump: Kim Jong-uni tuleb tunnustada,"Trump nimetas Kimi maniakiks, kuid leidis ka, et Kimi tuleb tunnustada, vahendab ABC News.
„Kui palju noori mehi – ta oli umbes 26 või 25, kui ta isa suri – võtab üle need karmid kindralid ja äkki … ta astub ametisse, ta võtab üle ja ta on boss,“ ütles Trump. „See on uskumatu. Ta pühkis maa pealt onu, ta pühkis maa pealt selle ja teise. Tähendab, see mees ei mängi mänge. Ja meie ei saa temaga mänge mängida,“ ütles Trump."
"28.02.2021, 13:01",arvamus,https://epl.delfi.ee/artikkel/92700261/alasti-maailm-krister-paris-lauspiirangud-ja-tasuta-olu-vaktsiinihirmu-uletamisel-pole-ukski-vahend-liiast,ALASTI MAAILM | Krister Paris: lauspiirangud ja tasuta õlu! Vaktsiinihirmu ületamisel pole ükski vahend liiast,"„Drive-in kompleksis Sammi Oferi staadionil valitses sõjaväeline kord. Ei mingeid lisandeid, tasuta pizzasid, cappuchinot ja käevõrusid. Sõidad autoga telki, klaas alla, käsi välja, süstal sisse ning siis parkimisplatsile 15 minutit ootama."" kirjeldab üks mu Haifas elav Iisraeli sõbranna, kuidas sai teise süsti Pfizeri vaktsiini. „Aga hellitatud telavivlastele tuuakse vaktsineerimisbussid otse moeklubidesse ning peibutatakse jookidega.""
See viimane osa kõlas juba intrigeerivalt. Ning tõepoolest. Iisrael, millel vaktsiinide kättesaadavusega probleeme pole, puutub üha rohkem kokku refusnikega, kes mingil põhjusel süsti saada ei taha. Kes usulistel kaalutlustel või seetõttu, et ei usalda riiki kui sellist silmaotsastki. Kes kardavad kõrvalmõjusid. Kes lihtsalt ei viitsi.
Kaks ühe hinnaga
Just viimaste meelitamiseks leidis Tel Avivi linnavalitsus juba mõne nädala eest, et miks mitte kasutada klassikalist kaubandustrikki. Ostad ühe, saad teise kauba peale. Vaktsiinisüsti puhul pole isegi vaja kulutada enamat kui oma aega - miks mitte seda tehes siis ka kõht täis parkida? Nii avati kaks kohvikut, kus süstijad said vaktsiinidoosi kõrvale maiustada tasuta pizza, hummuse ning knafeh'ga (lähis-ida magustoit). Kohe esimestel päevadel kogunes huvilisi kümneid.
Kuid ilmselgelt jäi sellest väheseks. Tasuta pizza? Sellepärast end torkida lasta?
Nõnda saadeti mobiilne süstimisauto ka ühe kohaliku baari juurde. Kes elavas järjekorras seistes oma (esimese) süsti kätte sai, pälvis preemiakingina ka tasuta õlle. Tõsi, baaris istuda pole veel lubatud, sest joogikohad on vaatamata piirangute leevendamisele jätkuvalt kinni. Kuid ilm on ilus, Iisraelis viljapuud juba õitsevad ning keegi ei keela pärast tervistavat süsti nautida oma märjukest samas baari ees väljakupingil istudes.
Meelelahutus igas teemas
Kohaliku meedia kirjeldusel tekitas ootamatu skeem igatahes korralikult huvi. Mitte muidugi, et õlu olnuks argument omaette. Küsitlused näitavad, et vaktsiiniskeptikuid kohutavad ennekõike ikkagi kõrvaltoimed ning kahtlused vaktsiinide efektiivsuse osas ja vaid neli protsenti toob põhjusena välja piisavate „präänikute"" puudumise. Kuid Tel Avivi võimud tabasid naelapea pihta mõistes, et pole nii tõsist teemat, mida ei saaks veidi lõbusamaks vürtsitada.
Sest ehkki Iisrael on pimestanud maailma oma ülikiire vaktsineerimistempoga, teeb võimudele üha rohkem muret huviliste hõrenemine. Praeguseks on vähemalt ühe süsti saanud pool elanikkonnast (ehk üle kahe kolmandiku neist, kellel selleks õigus - alla 16-aastaseid ei vaktsineerita). Kuid sihiks on võetud ikkagi 95% tase.
Oma valik...
Peale tasuta nänni on võimudel muidugi vahendeid veel. Neist kõige mõjusam piitsakujuline präänik ehk nn roheline pass, mille ettenäitamisel saavad vaktsineeritud külastada üha rohkem avalikke kohti, mis teiste ees suletuks jäävad. Kaitsesüsti ei taha? Oma valik, keegi (esialgu) ei sunni. Ainult et mis elu see siis on...
Ja teiseks teadus. Iisrael, kes vastutasuks piiramatute vaktsiinikoguste eest jagab oma andmeid ravimifirmadega, on kujunenud hiiglaslikuks katselaboratooriumiks. Ning vähemalt BioNTech-Pfizeri vaktiin näitab koroonahaiguse ärahoidmisel 96%-st tõhusust. Mis veelgi enam, ka neist, kes vaktsiini saanuna ikkagi haigestunud, pole surnud ükski.
Nii lähevad selgelt alla ka nakatumiskõverad. Kuna kõik soovijad saavad vaktsiini alles veebruari algusest, aga algul anti kaitsesüste nagu meilgi ainult vanemaealistele, on esmakordselt tekkinud olukord, kus alla 60-aastaseid on koroonadiagnoosiga haiglas rohkem kui vanemaid.
Kaks õppetundi
Iisraeli näitest on, mida õppida. Osa ilmselt vaid tagantjäreletarkusena. Iisrael, mis erinevalt Euroopa Liidust oma lepingu Pfizeri vaktsiini tootjaga avalikustas, maksab ühe doosi eest 23 eurot EL-i 12 vastu - suht väike hind majanduse kiire taasavamise eest. Riik võttis endale ka vastutuse vaktsiini ohutuse eest, erinevalt euroliidust, mis rõhus läbirääkimistel väidetavalt väga tugevalt sellele, et täisvastutus jääks tootjale.
Kuid peagi jõuab kätte ka meil aeg, kus probleemiks pole mitte vaktsiini, vaid tahtmise ja usalduse puudus. Iisraeli kogemuse pealt tekib just seal moment, kus rangemad piirangud töötavad. Kui ikka jõusaalid üldiselt kinni panna, aga vaktsineeritute ees avanevad uksed otsekui imeväel, on huvi märksa suurem kui siis, kui sama saal oleks põhimõtteliselt mingil määral avatud kõigile.
Muidugi peab vaktsineerimine olema tõhus nagu Haifa „sõjaväelises telgis"". Kuid miks mitte muuta teda ka lõbusaks. Ott Tänaku autogrammiga rinnamärk? Mis iganes...
Iisraelil muidugi on nüüd juba vaktsiine nii palju, et neid saab kasutada rahvusvahelises diplomaatias. Palestiinlastele näpuotsaga (inimõigusorganisatsioonide raevuks) ning hulgim oma liitlastale (see skeem on praegu kohtu otsusel peatatud). Kuid need Benjamin Netanyahu poliitilised mängud on hoopis teine teema.
Seniks, suts ja proosit! Nagu mu sõbranna kirjeldab, tahaks eriti pärast teist süsti peale veidikese halva enesetunde tohutult magada. Ehk tööst ei pruugi tulla kohe midagi välja niikuinii.
„Alasti maailm"" on rubriik, kus Eesti Päevalehe arvamustoimetuse erikorrespondent Krister Paris vaatleb enda subjektiivsel valikul laia maailma uudiseid ning arenguid, mida võiks tähele panna ka Eestis - et siis nõnda oma parimaid valikuid langetada."
"29.04.2019, 12:50",arvamus,https://epl.delfi.ee/artikkel/86053281/president-ilvesel-ei-tulnud-kordagi-pahe-sonavabadust-runnata,President Ilvesel ei tulnud kordagi pähe sõnavabadust rünnata,"Mis on muutunud meie avalikus ruumis, et ajakirjandus sunnib iseenda tipptegijaid enesetsensuurile või subtiilsemalt väljendudes – stiili korrigeerimisele? Samal ajal võivad poliitikud avalikus ruumis ilma piiranguteta vägivallaga ähvardada ja otsesõnu roppsuuröökurlust viljeleda. Kui Postimehe ja rahvusringhäälingu juhtkond lubab poliitfiguuridele piiranguteta sõnavabadust, siis mis on Kiisleri ja Lobjaka juhtumi nimi tänases Eestis? George Orwelli fantaasia muutumine taaskord tegelikkuseks. Seekord Eesti moodi. Orwelli raamatuid „Loomade farm” ja „1984” mitu korda lugenuna ma aastal 2019 sellist arengut küll ette ei kujutanud. Isegi unenäos mitte.
Olen ise ajakirjanduses töötanud nii selle hiilgeaegadel, 90-ndate lõpus, mil tippajakirjanikud teenisid poliitikutega võrreldavat palka, Eesti troonis sõnavabaduse poolest maailma absoluutses tipus ning kogenud ajakirjanikud sekkusid jõuliselt riigi arengusse ja juhtimisse võttes vajadusel sulgkergelt valitsusi maha. Olin ühe sellise aktsiooni tunnistajaks, kui Kalle Muuli ja Enno Tammeri mõõt täis sai ning alates nende otsusest Toompeal toimuv mäng lõpetada kuni valitsuse kukkumiseni ei kulunud nädalatki. Uskuge mind, need kaks ajakirjanikku olid oluliselt jõulisemad ja kriitilisemad kui Kiisler ja Lobjakas täna.
Ma kogesin ka languse algust kvaliteetajakirjanduses. Üks teise järel koondati ära kõrgepalgalised, st targemad ja võimekamad ajakirjanikud, kes asendati algul lõpetamata kõrgharidusega noorte ajakirjanikuhakatistega ning hiljem juba alustamata kõrgharidusega tegijatega – tsiteerides siinkohal tollast kolleegi Gunnar Pressi. Keda ei koondatud, läks ise puhtama töö ja parema palga peale. Tollest ajast on tõelisi tipptegijaid meediasse jäänud vähe, ei tule kahe käe sõrmigi kokku. Lobjakas ja Kiisler olid seni kaks nendest.
Sain ise tunda
Ma olen nende arengut tippajakirjanikuks oma isiklikul ja pere nahal teravalt tunda saanud. Presidentuuri aegu said minu sammud ja sõnad Vilja Kiislerilt pidevalt tuld. Nagu ei möödunud nädalatki, kui Ahto Lobjakas poleks Toomas Hendrik Ilvese tegevuses hulgaliselt möödapanekuid avastanud.
See kriitika oli tihti piiripealne ega seisnud kaugel klassikalisest vihakõnest. See tegi haiget ja tundus ülekohtusena. Ent mitte iialgi ei tulnud Kadriorus kellelegi pähe üritada karme kriitikuid tasalülitada. Toomas Sildam küll proovis suhteid siluda ja luua, aga ega tal see eriti hästi välja tulnud. Lobjakas ja Kiisler arenesid iseenese tarkusest ja kogemusest paremaks, vahetades samm sammult viha välja teravuse ja faktitäpsuse vastu.
Aastal 2010 rääkis president Ilves meediavabaduse konverentsil: „Ilmselt pole vaja kõrgemat teaduskraadi politoloogia alal, mõistmaks tõsiasja, et sõnavabadus, sealhulgas ajakirjandusvabadus, on üheks demokraatia eeltingimuseks. Ja vastupidi. Demokraatia ja sõnavabadus eeldavad teineteist. Kui kannatab üks, on löögi all ka teine. Seejuures dünaamiliselt, muutvalt. Sõnavabadust ahistav valitsemine on a’ priori ebademokraatlik, kuid sõnavabaduse puudumisel muutub see veelgi ahistavamaks. Ilma kriitikata muutuvad valitsuse vildakad otsused veelgi vigasemaks, mis omakorda kasvatab tahet kriitikat veelgi enam summutada. Seda me näeme just kõige totalitaarsemates riikides, kus mis tahes väärnähtusele tähelepanu pööramist tõlgendatakse režiimi kriitikana. Kuni me jõuamegi näljahädade ja neid pingsalt eirava Põhja-Koreani välja.”
Kuhu me oleme teel ja kuhu peale valimisi ikkagi ärkasime? Olen nõutu. Kuid nüüd on ainus ja oluline - püsigem virged! Sest see pole veel kindlasti kõik. Show must go on.... ja sina võid olla järgmine, kel tuleb kas „stiili korrigeerida” või lahkuda."
"02.12.2015, 07:11",valismaa,https://www.delfi.ee/artikkel/73096583/rootsi-saabusid-taas-ule-mere-paadipogenikud,Rootsi saabusid taas üle mere paadipõgenikud,"Raportis öeldakse, et viis isikut randus kummipaadiga Ida-Skånes Skillinges. Nad ületasid mere paadiga, et vältida Rootsi umbes kolm nädalat tagasi kehtestatud erakorralist piirikontrolli, vahendab Yle Uutiset.
Politseiraportis ei ole öeldud, kust varjupaigataotlejad saabusid või kust nad pärit olid. Vahemaa Skillingest üle mere Saksamaa põhjarannikule on kaugelt üle saja kilomeetri.
Raportis ei võeta seisukohta ka selle kohta, kas tegemist on üksikjuhtumi või uue trendi algusega."
"11.08.2016, 00:10",arileht,https://epl.delfi.ee/artikkel/75304405/eesti-energia-voib-olla-sunnitud-linnamae-hudroelektrijaama-ajutiselt-sulgema,Eesti Energia võib olla sunnitud Linnamäe hüdroelektrijaama ajutiselt sulgema,"Eesti Energiale kuuluv Jõelähtme vallas asuv Eesti suurim Linnamäe hüdroelektrijaam tunnistati tänavu ehitismälestiseks. See aga pole muutnud keskkonnaministeeriumi veendumust, et rajatis piirab kalade rändeteed, takistab nende kudemist ja rikub Natura 2000 kaitseala ning tuleks seetõttu ümber ehitada või eemaldada.
Vaidlus Linnamäe ja kalade rände üle on kestnud juba aastaid. 2011. aastal kavatses jaama omanik Eesti Energia paisule kalatrepi rajada, ent ei saanud kalateadlaste ega ametnike heakskiitu – projekti kavandit ei peetud piisavalt efektiivseks. Sellest hoolimata pole Eesti Energial seni olnud probleeme elektrienergia tootmiseks vajaliku vee erikasutusloa nõuete täitmisega.
 
Keskkonnaministeerium on korduvalt väljendanud oma hinnangut, et Linnamäe pais takistab tuhandete lõhede jõudmist Jägala jõe suudmesse ja on tekitanud järve, mis on jõelise elupaiga sisuliselt enda alla uputanud. Seeläbi kahjustab paisjärv kaitsealuste liikide – hariliku võldase, jõesilmu, lõhe, paksukojalise jõekarbi ja saarma – elupaiku ja kasvukohti. „Kala- ja looduskaitse seisukohast on parim lahendus Linnamäe pais esimesel võimalusel kaladele rändeks ja kudemiseks avada,” toonitab ministeerium.
12. juuli kirjas Eesti Energiale avaldas ministeerium rahulolematust ka kehtiva vee erikasutusloa nõuete täitmise üle. Leiti, et jaam ei täida nõuet toota hüdroelektrienergiat ilma veetaseme kõikumiseta. Veevaesel ajal lastakse lühikest aega suur kogus vett läbi turbiinide ja uputatakse suure survega äsja kuival olnud jõeosa. See aga on koormav allavoolu asuvale veekeskkonnale ja hukatuslik koetud marjale. Ministeeriumi sõnul peaks kas turbiinid välja vahetama või tootma elektrit ainult ajal, kui jões on piisavalt vett. Eesti Energia hinnangul piisaks ka ühe turbiini vahetusest või tulvaluugi täpsema juhtimislahenduse väljatöötamisest. Praegu tootvat hüdrojaam elektrienergiat selliselt, et täidetud on kõik keskkonnanõuded ja ka kalateadlaste esiletoodud olulised aspektid.
Samasugune kultuurilise väärtuse ja keskkonnakaitse vastuolu on tekkinud ka näiteks Hollandis, Rootsis ja Saksamaal. Euroopa Komisjoni keskkonna-ülddirektoraat kinnitas, et veepoliitika raamdirektiivis on piisavalt tõlgendusruumi, arvestamaks keskkonnakaitse laiemate, s.t kogukondlike tagajärgedega.
Mälestiseks tunnistamine annab kaitse
Linnamäe hüdroelektrijaam valmis 1924. aastal Soome inseneri Axel Verner Juseliuse projekti järgi. Samal aastal tunnistati see ka Eesti kauneimaks tööstusehitiseks. Jaam töötas kuni 1941. aastani, kui taganevad punaväed jaama (aga mitte paisu) õhkisid.
2002. aastal ostis Eesti Energia ehitise. Jaam toodab aastas 5000–7000 MWh, millest jätkub 3000 majapidamisele.
Jõelähtme vallavanema Andrus Umboja sõnul on jaam oluline nii kohalikele elanikele kui ka turistidele. „Meie oleme Eesti Energiaga [HEJ säilitamise asjus] ikka ühte jalga käinud,” ütles ta. Mälestiseks tunnistamine annab Linnamäe paisule kaitse lammutamise eest ja seetõttu peaks kultuuriministeeriumi hinnangul keskkonnamõjude hindamisse kaasama eksperdid."
"12.05.2017, 00:05",arileht,https://epl.delfi.ee/artikkel/78185154/valitsus-eelistab-haapsalu-raudteed-parnu-omale,Valitsus eelistab Haapsalu raudteed Pärnu omale,"Valitsuse eile kinnitatud 135 miljoni euro suurusest taristuinvesteeringute programmist sai kaheksa miljonit eurot Haapsalu raudtee esimene etapp ehk Riisipere-Turba lõik. Varem samuti prioriteetsete objektide seas olnud Lelle-Pärnu raudtee jäi aga investeeringust ilma.
Simson juhtis tähelepanu sellele, et samal ajal investeeritakse programmist Pärnut läbiva Via Baltica ehitusse 44 miljonit lisaeurot. Samuti saab raha Pärnu lennujaam.
„Valitud objektid on koalitsiooni ühise läbirääkimise tulemus,” märkis Simson. „Tuletan meelde, et Riisipere-Turba raudteelõigu ehitus ja Lelle-Pärnu raudteelõigu renoveerimata jätmine Rail Balticu ootuses on olnud kohalike omavalitsusjuhtide soov.”
Simson viitas mullu kevadel Pärnu maavanema Kalev Kaljuste, linnapea Romek Kosenkraniuse ja omavalitsusliidu juhi Lauri Luuri kirjale, milles paluti raudteelõigu rekonstrueerimisele kuluv raha lennujaama investeerida.
Lennujaam on ka odavam: Rootsi lennuliiklusteenistuse hinnangul maksab selle rekonstrueerimine 13 miljonit eurot. Pärnu-Lelle raudteelõigu renoveerimiseks kuluks 17 miljonit eurot. Eraettevõte Edelaraudtee oleks aga valmis ise raudtee remondi kinni maksma, kui saab vastu kümneaastase liinilepingu (vt kõrvallugu).
Simsoni sõnul ei ole Lelle-Pärnu lõigu saatus lõplikult otsustatud. „Ministeeriumil seisab Lelle-Pärnu liini kohta otsuse tegemine veel ees, kus tuleb kindlasti arvesse võtta ka maavanema ja linnapea arvamust, kes on öelnud, et liin ei ole esmavajalik.”
Edelaraudtee on alates 2015. aasta lõpust oodanud otsust Pärnu-Lelle raudtee remondi kohta. Killustiku, liiprite ja rööbaste väljavahetamiseks läheks vaja 17 miljonit eurot. Eile selgus, et raha ei anta.
Edelaraudtee Infrastruktuuri AS-i juhataja Rain Kaarjas tulevikku helgetes toonides ei näe. „Mõistlik oleks olnud raudtee remondi toetamine, sest Rail Balticu suguste suurte objektide ehitus läheb enamasti kallimaks ja pikemaks kui plaaniti. See valmib 2030. aastal või hiljem ja nii kaua ei pea Pärnu raudtee praegusel kujul vastu,” rääkis ta.
Pärnu raudtee on nii amortiseerunud, et praegust 80 km/h sõidukiirust peaks paari aasta pärast vähendama. „Oleme arvestanud, et 2018. aastani saame hakkama. Kui kiirus langeb alla 60 km/h, siis on raudtee kahjumlik projekt,” ütles Kaarjas.
Edelaraudteel on siiski ka varuplaan. „Tavaliselt on omafinantseering sellistes projektides kuskil 15%, kuid me oleme nõus panema õla alla ja ise selle 17 miljonit kinni maksma. Aga ainult juhul, kui riik on nõus meiega sõlmima kümneaastase sõitjateveo teenindamise lepingu,” ütles Kaarjas.
Juhul kui riik lepingut ei sõlmi ja Pärnu-Lelle raudtee on mõne aasta pärast kasutuskõlbmatu, jääb Pärnu Kaarjase hinnangul ligikaudu kümneks aastaks raudteeühenduseta.
12 elu nõudnud Aaspere-Haljala pudelikael kaob
Teiste projektide kõrval investeerib valitsus ka Tallinna-Narva maantee Haljala ja Aaspere vahelise 6,5-kilomeetrise lõigu, nn pudelikaela neljarajaliseks laiendamisse. 12 inimelu nõudnud lõigu ohtlikkusele on Eesti Päevaleht korduvalt tähelepanu juhtinud. Märtsi lõpus lubas majandusminister Kadri Simson sellesse lõiku investeerimist kiirendada.
Taristuinvesteeringute programmis on keset neljarajalist teed asuva kaherajalise Aaspere-Haljala lõigu neljarajaliseks ehitamiseks ette nähtud 15 miljonit eurot. Plaani järgi algavad ehitustööd 2019. aastal, mil kulutatakse neli miljonit eurot, ja lõpevad 2020. aastal, mil kulub veel 11 miljonit eurot.
Varasemate plaanide järgi pidi lõik neljarajaliseks saama kolm aastat hiljem. Viimase 17 aasta jooksul on lõigul juhtunud 33 liiklusõnnetust: vigastatuid on olnud 42 ja hukkunuid 12 ehk keskmiselt kaks õnnetust ja kolm kannatanut aastas."
"24.10.2019, 10:28",arvamus,https://epl.delfi.ee/artikkel/87854003/vilja-kiisler-kingo-ei-ole-perlingu-vahetuskaup-ratas-on-ekre-l-korvupidi-peos-niigi,Vilja Kiisler: Kingo ei ole Perlingu vahetuskaup. Ratas on EKRE-l kõrvupidi peos niigi,"EKRE otsus Kingost lahti öelda on aga ilmselt kantud muudest, muu hulgas praktilisematest kaalutlustest. Otsus selle kohta on erakonnas ja fraktsioonis on eeldatavasti langenud juba varem, ja selle põhjustel ei pruugi Perlingust lahtisaamise sooviga seost olla, vähemalt mitte sellist, nagu praegu kipub mulje jääma. EKRE lihtsalt ei vaja vahetuskaupa, tal on Jüri Ratas peos niigi. Nagu abitu jänesepoeg.
See, et Kingol puudusid absoluutselt kõik ministri koha täitmiseks vajalikud teadmised, kogemused ja ka isikuomadused, on Konservatiivsele Rahvaerakonnale täiesti ükskõik: neid omadusi ei ole ühelgi EKRE ministril niikuinii, Martin Helme teatavate mööndustega välja arvatud. Pealegi, luuavarsi on ministriks saanud kõigi valitsuste ajal ja neid on olnud kõigi erakondade esindajate seas.
Ent enamasti on olnud nii, et kui erakond andis ameti, siis on ministriks saanul olnud oidu vähemasti mingil määral ametnikke kuulata ja sobivaid abilisi leida. Ent see oskus, mis teistel ebapädevatel ministritel pikalt tegutseda on lasknud, Kingol ilmselt puudus. Võib vaid ette kujutada, missugune paistis ministeeriumis sees välja see rumalalt ülbe suhtlemisviis, millega Kingo oma vähestel avalikel ülesastumistel iga kord üllatada suutis. On jäänud tähelepanuta, et majandusministeerium avalikustas lõpuks ise Jakko Väli töölepinguga seotud asjaolud. Olnuks Kingol ministeeriumis tekkida jõudnud kas või õhukesedki kollegiaalsed töösuhted, poleks see info pruukinud kunagi avalikkuse ette jõudagi.
Seesama sai Kingole saatuslikuks ilmselt ka erakonnas ja fraktsioonis. Kingo tõmmati välja jumal teab kust põhjusel, et erakonnal lihtsalt ei ole inimesi, keda ministriks panna. Eriti veel pärast Marti Kuusiku juhtumit. Pärast seda avalikkust sügavalt raputanud skandaali oli uue ministri leidmine erakordselt raske. Juba Kuusiku valimine näitas, kui suur häda on erakonnas kompetentsidega. On tulnud leppida sellega, kellel pole olnud oidu keelduda. Häda kumuleerudes ei viitsitud Kingoga lihtsalt enam jamada.
Huvitaval kombel on avalikus ruumis mitmes vormis arutletud, et Kingo ei olnudki nii rumal, lihtsalt ajakirjanikud ja opositsioon on teda kiusanud ja takkapihta on maskuliinne EKRE teda naisena diskrimineerinud. Samasuguse kaaluga võiks iseenesest olla väide, et Kingo oli isegi EKRE jaoks liiga rumal. Küll aga peab ilmselt paika, et Kingo puuduvate pädevuste ja isikuomaduste kokteil osutus lõpuks üle jõu käivaks isegi EKREle.
Lavly Perlingu teise ametiaja boikoteerimine EKRE poolt on aga teise taustaga. Sisulisi argumente EKRE-l Perlingu vastu ei ole – on ainult soov Perlingust lahti saada. Kui alguses lubati Perlingu asemel mõni teine nimi välja käia, siis seda pole tehtud. Põhjus on jällegi lihtne: ei leidu sellist kompetentset inimest, kes tahaks EKRE kandidaat olla, ja peaprokuröriks päris luuavart siiski panna ei saa. Veel. Ja kui peaminister Jüri Ratas jutlustab selles või mõnes muus kontekstis konsensusliku otsustamist valitsuses, siis on tähtis tähele panna, et selle all peetakse tegelikult silmas EKRE vetoõigust.
Perlingu mahavõtmist on adekvaatsem käsitleda seoses suvise Elmar Vaheri ametist kangutamise skandaaliga. Mäletatavasti oli politseijuhi elimineerimise katse eesotsas tol hetkel siseminister Mart Helme ülesandeid täitnud rahandusminister Martin Helme, kes muide unustas Vaheri mahavõtmise plaanist informeerida peaminister Jüri Ratast. Märgiline, sest kes see Jüri Ratas EKRE jaoks üldse on, eks.
Olgem ausad, Kert Kingo valetamised-vassimised on tollase, sisuliselt riigipöörde katsega võrreldes veel väike asi. Politseijuhi mahavõtmise katsel jõuministrite poolt on hoopis teine kaal ja sisu. Vaherist tookord lahti saada ei õnnestunud, aga Perlinguga on sisuliselt juba ühel pool. Valmis panna: kapo juht Arnold Sinisalu ja välisluure juht Mikk Marran. Ka Vaheril ei maksa arvata, et EKRE on ta unustanud. Kui nende ametkondade juhid on välja vahetatud, ongi riigipööre toimunud.
Martin Helmel on praegu mugav rääkida, et poliitikule valetamist ei andestata. Meemiministeerium on tabavalt märkinud, et see kehtib ainult juhul, kui ei olda Helme. Mäletatavasti on Martin Helme ise valetanud Deutsche Welle intervjuu toimumisaja kohta ning rääkinud Tre raadios, et Delfi tegeleb fotomanipulatsiooniga: samuti vale. Kuna avalik kõrvakuulmine on tasapisi hakanud nüristuma, ei suudeta Tre raadio muidki väiteid enam ammugi järjepidevalt faktikontrollist läbi lasta. Ja kuidas eristadagi sõimu, räuskamist ja sildistamist valetamisest?
Kuna Vaheri mahavõtmise katse näol oli tegemist Helmete soologa ja Helmed ongi EKRE, siis oli peaminister Jüri Ratasel poliitiline tahe Helmeid ametis ja valitsust koos hoida. Ja ta hoidis. Kingo pole Helme ja poliitilist tahet tema jamu kinni mätsida lihtsalt ei olnud."
"28.08.2020, 00:05",lp,https://epl.delfi.ee/artikkel/90858535/anu-valba-puuan-et-laps-ei-kasvaks-ules-montaazilaua-all-voi-ipad-kaes,"Anu Välba: püüan, et laps ei kasvaks üles montaažilaua all või iPad käes","Värvilises kleidis laialt naeratava telestaari asemel, keda oleme harjunud nägema igal pühapäevahommikul oma elutoa teleekraanil, kohtan telemaja kohvikus päris-Anu. Pärast pikka tööpäeva on ta naeratus märksa vaoshoitum. Samamoodi erinevad valge T-särk, teksad, must jakk ja mustad tennised tema kirevatest stuudioriietest. Prilliraamid on endiselt ranged ja tukk tume, kuid minimalistlikku üldpilti mahendavad tillukesed punased valge pärliga kõrvarõngad ja kaks rabarberi-maasikamarmelaadiga kommi, mille ta minu poole sirutab: „Proovi, need on uued kommid!”
Anu Välba (46) haarab vestluse ajal korraks vabandavalt telefoni, et vastata teise telekanali staarile, keda ta oma saatesse meelitab. „Hommiku Anuga” uus hooaeg algab 6. septembril, aga enne veel näeme teda ETV mammutprojekti „Öö-TV” saate lõpetajana hommikul 7.30.
Suvi saab alati ootamatult otsa. Aga me oleme valmis. Tavaliselt koguneme esimesele koosolekule, kus toimetuse liikmed kirjutavad tahvlile kümneid teemasid, millega saates kohe peale hakata. Aga kevadel on needsamad teemad kõik tahvlil alles... Alles on nad sellepärast, et üritame tunnetada, mis parajasti toimub, olla eluga sünkroonis. Iganädalastel teemakogunemistel tuleb leida veel nädala lõpuks käsitlemata nurk või mis veelgi parem, tekitada täiesti uus teema. Ja see on raske. Aga igal juhul ootan uut hooaega!
Ma ei tea, kas olen kooliminekut kunagi oodanud... Mulle on alati meeldinud, kui tund ei toimu, kui koosolek lükatakse edasi, kui trenn jääb ära. Tunnen selliste juhtumite üle siiani lapsikut rõõmu.
Seda ei tea keegi! Vastavat statistikat pole ja arvudes ei ole ma tugev – kipun oma vanuseks alati midagi muud pakkuma kui 46. Igatahes oli see väga kaua aega tagasi, kui ma ETV-sse tulin. Sain hiljuti märgi „20 aastat ETV-s”. Või oli see 25? Nii et olen siin ikka mõned aastad olnud. Telemajaga on nii, et sa tuled siia ja see tõmbab su täielikult endasse.
Rääkisime möödunud nädalal Henrik Roonemaaga raadios ekraanidest, kuhu tänapäeva lapsed on neeldunud, ja siis ütles Henrik: „Aga meie sinuga passisime ju ka lastena ekraanide ees – televiisoriekraanide ees.” Mulle sai selgeks: jah, istusin lapsena väga palju televiisori ees, kuigi seal polnud suurt midagi vaadata. Niiviisi olen hakanud televisiooni armastama.
Oli väga huvitav aasta – koroona tõttu. Mul on sellega seotud kahetised tunded. Sa ei saanud ühtki külalist saatesse füüsiliselt kohale kutsuda, vaid pidid leppima Skype’iga. Mis kvaliteediga see televisioon on, kui vaatad ekraanil rasterdatud arvutipilti inimesest? Teisalt avanes järsku võimalus rääkida Toomas Hendrik Ilvesega, Maicel Uiboga, Ott Tänakuga ja teistega, keda on muidu väga raske stuudiosse meelitada. Ka teemade spekter muutus palju laiemaks, meie saates kuulutati näiteks välja aasta suurpere ja aasta ema.
Ei ole nomineeritud igal aastal! Ei olnud sel aastal ega ka eelmisel!
Järelikult! Mul on väga hea meel, et mind on tunnustanud nii vaatajad kui ka profid. Praegu hindan kõige rohkem seda, kui inimesed astuvad vahel juurde ja ütlevad, et neile meeldib. Hiljuti astus ligi üks daam ja ütles: „Mul on väga hea meel, et te kutsute saatesse külalisi, keda ma ei oska tahtagi.” Olin nii õnnelik seda kuuldes! Kuni on selliseid kohtumisi, siis on meil põhjust eetris käia.
Ma ei mõtle sellistes kategooriates: kas mina olen kõige parem või keegi teine? Meil kõigil on paremaid ja halvemaid päevi ja intervjuusid. Vaatan, kui ägedalt teeb intervjuusid kallis kolleeg Anna Pihl. Või Marko Reikop – millises vormis ta on! Vaatan Joonas Hellerma intervjuusid – kuidas ta oskab? See polegi intervjuu, vaid nauditav vestlus. Vaatan „Pealtnägijat” ja Mihklit. „Osoon” – püha taevas, mis materjale nad on kätte saanud! Kirega tehtud asjad on hämmastavad ja ma näen neid siin ETV-s.
Nüüd nad tulevad! Mul oli suur rõõm olla Balti filmi- ja meediakooli telemagistrikursuse vastuvõtukomisjoni liige. Urmas Eero Liiv võtab kursuse ja sealt tuleb kõva seltskond mässajaid kõikidesse kanalitesse. Neist paljudel on teleambitsioon. Küll need noored tulevad! See on lihtsalt vaesuse küsimus, et kui on napp eelarve, siis püsivad kanalites eetris samad saated ja noortel on raske löögile pääseda.
Et oma vigu ei õnnestu eetris peita. Teleekraan on vastikult aus.
Näen ekraanil seda, mida ma vahel ei taha näha. Halvasti esitatud küsimusi, kõiki neid vastikuid detaile, mida teleekraan esile toob, nii et pead end kogu aeg kontrollima: istu sirge seljaga, pane suu kinni. Sunnin end oma saateid vaatama, et jälgida, kuidas küsin, kuidas reageerin. Olen loomult aeglane, aga saatejuht ei saa aeglane olla. Ta peab olema kohal, käbedamapoolne.
Rohkem naisterahvad, vähem mehed. Pigem keskealised ja vanemad. Teen saadet peamiselt naistele, aga ikkagi ka tehnikast ja muudel teemadel. Katsetan piire. Kutsusin näiteks saatesse „Vanamehe” multika tegijad, kuigi tean, et need pole sihtgrupi lemmikud.
See on paratamatu. Neil on teised teemad ja harjumused. Keegi ei vaata enam lineaarset televisiooni. Võin selle üle muretseda, aga mis teha. Kui nad vanemaks saavad, võibolla pöörduvad tagasi tele juurde?
See pole mingi pensionieeliku, vaid ka elustiili küsimus. Mina loen ka paberlehte, mulle lihtsalt meeldib, kuigi mul on ka netis lugemise õigus olemas. Võibolla olengi vanamoeline?
Ma ei ole konservatiivne, issand halasta! See, et ma vaatan telerit ja loen paberlehte, ei tähenda midagi. Üritan elule mitte jalgu jääda, aga ei patsuta endale õlale: tubli, Anu, oled moodne, kui äpiga takso tellid!
Kuigi elektritõukside peale olen natuke kuri. Kuidas neid keset teed pargitakse. See on katastroofiline, mis toimub! Käin koos lapsega hästi palju rattaga sõitmas ja on tulnud ette selliseid olukordi, et...
See on Eesti Televisiooni inimesele sobilik liikumisviis – taksoga ei jaksa sõita ja ühissõidukid on liiga aeglased. Rattasõit on ajavõit. Ja üsna palju häid rattateid on vähemalt selles piirkonnas, kus mina liigun. Teeme poeg Karliga lustist ja rõõmust paarikümnekilomeetriseid ringe. Poes, koosolekutel, kohtumistel, ujumas – kõik käigud teen rattaga.
Ma ei oska selleks eluks kuidagi valmis olla. Olen uurinud selle kohta kõikidelt tuttavatelt. Kui Kersti Kaljulaid käis kevadel meie saates, küsisin, kuidas nende kodus kooliskäimisega lood on. Tema ütles lause, mis mulle väga meeldis ja mida ma tahaksin ka Karli puhul rakendada: „Kooliskäimine – õppimine, hinded, käitumine – on lapse kohustus ja vastutus.” Olen püüdnud Karlile anda nii palju vastutust kui võimalik, et ta saaks ise hakkama, et tal tekiks kohusetunne. Presidendi jutust meeldis mulle ka see mõte, mida olen isegi püüdnud rakendada: püüa lapsega suhelda nagu sõbraga – see on koos kasvamine, elamine ja avastamine.
Olen valmis kohanema. Muutused on põnevad. Võibolla olen idealist ja naiivne, aga usun, et lapse teatav iseseisvumine peab tulema. Meie töö on selline, et iga hetk ei saa appi joosta ega üksteist telefoni teel kätte.
Ma ei tea, mida tähendab kanaema. Ma armastan oma last kogu hingest. Kui see tähendab kanaema, siis olen. Aga arvan, et ta saab hakkama. Meil kõigil on tulnud ühel hetkel iseseisvumine üle elada.
Seda ei ole enam ammu! Pärast seda, kui emaks sain, on fookus täiesti muutunud. Armastan teletööd kirglikult, aga oma last veel kirglikumalt.
Näiteks meeldib mu lapsele kohutavalt ujuda. Olen sunnitud temaga seal käima, aga lõpuks olen ka ise nii rahul, et temaga basseini jõuame. Tore, et ellu tekib selliseid asju. Ma ikka püüan, et laps ei kasvaks üles montaažilaua all või iPad käes kuskil nurgas istudes.
Käin pilateses ja jõusaalis, aga rohkem regulaarsust ei saa endale praegu lubada. Mul on vaja aega, et saade valmis saaks, ja olen seda tehes nii aeglane.
Tahaksin tegeleda iseendaga igal tasandil, nii füüsilisel kui ka vaimsel, aga neid hetki pole olude sunnil väga palju. Kõige parema meelega magan või vaatan filme. Võtsin suve algul kuhja raamatuid lugemiseks välja ja nüüd augusti lõpus seisab see kuhi samamoodi. Aga august pole veel läbi ja lootus jääb, et jõuan need läbi lugeda!
Iseendaga tegelemine on puudu ja see teeb närviliseks. Mul pole aega elu seedida, mida on vaja aeg-ajalt teha. Aga elus ongi erinevad perioodid. Praegune elutempo on väga kiire, aga ma olen sellega rahul.
Aga jah, ma ei ela telemajas. Saan aru, et see töö ei kesta igavesti: ühel hetkel pole sul lihtsalt enam midagi öelda. Kui sa ise tunned, et kirg hakkab lahtuma, siis lakkab ka huvi sinu vastu.
Ma ei jääks telemajja tiksuma. Võibolla tuleks eriala vahetada? Kui vahel Toris vanemate juures käin, siis kohe tunnen, kuidas tahaks seal avada mingi koha, panustada kuidagi kohalikku ellu. Ka Tallinnas vaatan mingeid asju, mida tahaks teha. Tahan elu väljaspool televisiooni. See on võibolla idealism, ma ei mõtle sellele aktiivselt, sest mulle läheb praegu väga korda, mida ma siin majas teen.
Töötan palju öösiti, sest ei taha lapse arvelt aega võtta. Magamisaeg jääb lühikeseks. Olen väsinud. Aga tead, kui palju annab tagasi, kui mingi asi õnnestub? Sugugi kõik alati ei tule. Ma ise ei ole alati suutnud teostada oma eesmärki. Aga õnneks tuleb aeg-ajalt keegi ja ütleb: „Kuule, saatel polnud vigagi!”
Minu kannatamatus, kuigi laps on mind selles mõttes palju õpetanud. Teine asi on minu kohutav soov vaielda. Vaidlen kõikidega ja hästi palju. Mida aeg edasi, seda rohkem näen, et enesekindluse ja vaidlushimu kasvuga ei ole kasvanud mu tarkus. Vaidlen tulihingeliselt vastu asjadele, mis ilmselgelt pole nii, nagu mina arvan. Kolleegid pööritavad silmi, kui jälle õiendama hakkan, aga ikkagi pean vaidluse maha pidama, siis rahunen maha. Kannatlikkus ja oskus mitte vaielda – neid asju pean õppima.
Et valisin ameti, mida armastan, et olen sellisesse kohta tööle sattunud. Telemajja tulek oli õige otsus.
Ma ei vaeva pead sellega, mida mul ei ole.
Ma pole olnud oskuslik investeerija. Ma ei tea, kas mul on veel Gazpromi aktsiaid või kas möllan ikka Aasia turgudel – seda teab haldur, kellega ma pole viimasel ajal kohtunud. Aga ilmselt olen väikeses plussis. Mul pole selle vastu eriti huvi.
Jah. Mul on vahel väga kahju, et me enam nii tihti ei suhtle, sest aega ei jätku. Tal on teised partnerid ega ole aega minu personaalprobleemidega tegelda.
Meil on õnnestunud teha paar saadet eriprojektidena. Armastan teda palavalt, ta on mulle väga kallis kolleeg.
Ikka vähe. Elu on nüüd ikka täiesti teistpidi. Vahel helistame või räägime koridori peal. Aga et me kokku saaksime või teineteisele külla läheksime…
Olen 7,5 peal, ma usun.
Ma tegelen selle teemaga!"
"15.12.2015, 12:13",arileht,https://epl.delfi.ee/artikkel/73212119/estonian-airi-pankrot-kuulutatakse-valja-29-detsembril,Estonian Airi pankrot kuulutatakse välja 29. detsembril,"Harju Maakohtu Kentmanni kohtumajas olid kohal mitmeid lennufirmaga seotud isikud eesotsas Estonian Airi juhatuse esimehe Jan Palmeri ja Estonian Airi advokaatide Asko Pohla ja Martin Männikuga. Instungil tegid Estonian Airi seisust, varade ja kohustuste mahust ülevaate pankrotihaldurid Toomas Saarma ja Andrias Palmits, kes nimetati Harju Maakohtu poolt novembris Estonian Airi ajutisteks pankrotihalduriteks. Samuti olid kohale tulnud ka võlausaldajate esindajad.
Kuna tänase seisuga on Estonian Airil varasid bilansis 59 miljoni euro väärtuses, millest tuleb maha arvestada kapitalirendil oleva 9 lennuki väärtus ehk ca 50 miljonit eurot, on tegelikku vara on EA-l ca 8,9 miljonit eurot. Kohustusi samas on 95 miljonit eurot, peamiseks võlausaldajaks riik 85 miljoni euroga. Summa tuleb riigil tagasi nõuda, kuna Euroopa Komisjon leidis 7. novembril, et riigi antud riigiabi on reeglitega vastuolus.
Täna on lennukite hoolduseks tehtud ka väljamakseid deposiitidest summas 462 000 eurot.
Pankrotihaldurite hinnangul võib pärast tõenäolise pankrotiotsuse väljakuulutamist 29. detsembril reaalne protsess aega võtta veel umbes aasta. Näiteks plaanivad haldurid viia ettevõttes läbi ka erikontrolli, teha kindlaks maksejõuetuse tekkimise aeg ja põhjused. Lisaks tuleb alates pankroti väljakuulutamisest viie kuu jooksul läbi viia võlanõuete kaitsmise koosolek ja siis saavad veel võlausaldajad esitada nõudeid kohtusse. ""Kui nõudeid vaidlustatakse, siis võib pankrotiprotsess kesta mitu aastat,"" selgitas Toomas Saarma."
"15.04.2021, 18:48",uudised,https://epl.delfi.ee/artikkel/93145629/psuhholoogiline-mojutamine-meeleavaldajad-saadavad-politseinikele-ahvarduskirju,Psühholoogiline mõjutamine. Meeleavaldajad saadavad politseinikele ähvarduskirju,"Laigulises jopes mees pildistab läbi teleobjektiivi iga politseiametnikku. Politseinikke pole keelatud pildistada, aga kohati paneb mees kaamera ametnikule kahe meetri lähedusele, et sisuliselt portreepilt teha. Tekib küsimus, mida nende fotodega teha plaanitakse. Kas samasuguste trellidega plakatid, nagu tehti NETS-i mahahääletamise vastu hääletanud poliitikutest? Või mingisugune muu häbipost?
Politseile on teada, et meeleavaldajad arutavad omavahel, mida silma jäänud ametnikega teha ja kuidas neid mõjutada. Kui kodanikel on mingi tegevuse kohta etteheiteid, siis selle jaoks on vastavad kanalid ja avalduste lahendaja – sisekontrollibüroo. Selle asemel saadetakse hoopis ametnike isiklikele sotsiaalmeediakontodele sõimu- või ähvardussõnumeid.
Ainuüksi teisipäeva ja kolmapäeva jooksul on ligi sajale politseiametnikule, olenemata sellest, kas nad on mõnd avalikku koosolekut turvanud või mitte, saadetud pseudojuriidikale tuginevaid alusetuid nõudeid. Kirjad on koostatud „elusate inimeste” jutupunktide järgi – see on sekt, millest Eesti Ekspress kirjutas juba 2014. aastal. Politsei on asja kontrollinud ja kinnitab: kirjade taga on tõesti „elusad inimesed”.
Niisiis üritatakse süstemaatiliselt iga politseiametnikku psühholoogiliselt mõjutada – rääkimata kõigest sellest, mida ametnikele demonstratsioonidel öeldakse, proovitakse neid mõjutada ka mistahes muid kanaleid pidi.
Meeleavaldustel pole seni kähmlema mindud, aga sõnades on meeleavaldajad karmid. Näiteks „elusate inimeste” politseinikele saadetud kirjades on teemareale kirjutatud: karistusseadustik paragrahv 89. See paragrahv käsitleb inimsusevastaseid kuritegusid. Seega, „elusate inimeste” hinnangul on politseinikud just sellised kurjategijad. Ajakirjanduses on kajastatud politseitaktikat, kuid näidata tuleb ka vastaspoole meetodeid. Selles loos teeme erandi ega avalda sääraseid ebakonventsionaalseid taktikaid peensusteni teadva ja teemat kommenteeriva politseiametniku nime. Põhjuseks on soov säästa teda sõimu- ja ähvarduskirjade laviinist.
Politseinikke on püütud vaimselt mõjutada koroonakriisi algusest. Eriti tugevasti kerkis see esile pärast seda, kui sügisel tuli koroonaviiruse teine laine ning selle ohjeldamiseks kehtestati piirangud ja politseinikud alustasid maskipatrulle.
„Oleme eeldanud, et Eesti inimesed on targad, ja enamik ongi. Massilisi piirangute rikkumisi pole me ju näinud, ent millalgi tuli pildile seltskond, kelle ühine nimetaja on piirangute vastaline,” kõneleb politseispetsialist.
Seda seltskonda ei saa paigutada ühte kindlasse sotsiaalsesse gruppi ega ka liigitada päritolu järgi. Nad ei esinda ühtegi kindlat rahvusrühma. Küll aga on politsei hinnangul selgelt märgatav vastandumine ühelt poolt poliitilisel tasandil ja teisalt piirangutele. Praegune valitsus on see, kes justkui on piirangud tekitanud ja on kõiges süüdi. Tegemist on tervisekriisiga, kuid väljas valvab korda ju politsei ja seetõttu ongi vastaliste piigid suunatud korrakaitsjate poole.
Meeleavaldused iseenesest polegi probleem. Inimestel on õigus meelt avaldada. Praegusel juhul on probleem aga selles, et demonstratsioonid on registreerimata ja inimesed ei tee koostööd. „Nad nimetavad neid rahumeelseteks meeleavaldusteks, aga miks nad siis neid ei registreeri? Ja kui ei registreeri, siis pole ka ju vastutajat. Miks nad tahavad vastutusest kõrvale hiilida?” küsib politseiametnik.
Praegusel juhul on probleem aga selles, et demonstratsioonid on registreerimata ja inimesed ei tee koostööd.
Politsei roll on meeleavalduse registreerinud inimesi nõustada, samuti uurida, kas inimene on varem saanud ähvardusi, kas keegi võib tulla tema üritust segama. Politsei tagab nende meeleavalduse turvalisuse. Politsei tagab ka õiguse meelt avaldada, kuid piirini, kus see hakkab häirima teisi inimesi.
Siiani on politsei kontakt meeleavaldusi organiseerivate inimestega olnud 99,9% ulatuses tõhus ja koostöö hea. Kuni nüüdsete, kaks nädalat tagasi alanud demonstratsioonideni, kus pole vastutajat. Ent kui keegi ametlikult ei vastuta, siis on juba eos tegemist suurema riskiga üritustega, sest muu hulgas pole ju teada ka kohale tulevate inimeste arv. Kui see keegi, kes on ürituse organiseerinud, ei suuda avaliku korra eest vastutada, peab seda tegema politsei. Politsei ei taha jääda ka sündmuste arengust maha olukorras, kus nende ülesanne on inimesi kaitsta. „Ning nüüd need väidetavasti rahu armastavad inimesed protestivad riigi ja politsei vastu ning skandeerivad: politseiriik sündinud,” nendib ametnik.
Sellele kõigele on omakorda loonud võimsa fooni vähemalt aasta kestnud koroonakriis – üle maailma pole kunagi olnud pildil nii palju vandenõuteoreetikuid, kui on praegu. Eelmisel kevadel levitati valeinfot eriolukorra kehtestamise kohta, väideti, et inimesed pannakse tuppa kinni. Seejärel väideti, et avalikesse kohtadesse paigaldatakse 5G antennid, vaktsiinide pähe süstitakse aga hoopis nanotehnoloogilisi elemente ja kiipe, misjärel saavutavad riigid elanike üle kontrolli. See konstruktsioon pole kusagile kadunud ja politsei info põhjal osa inimesi nii mõtlebki.
Praegustel meeleavaldustel eristuvad selgelt end „elusateks inimesteks” kutsuvad isikud, kes esitavad politseile tõsise väljakutse. Tegemist on nn common-law-court-liikumisega. Nende seisukoht on, et riiki pole olemas.
Seega pole olemas ka PPA-d ega ministeeriume. Riik olevat lihtsalt äriühing. „Elusad inimesed” väidavad, et seadused ja riigi suhtlus inimestega on seotud isikustamise kaudu. Isikuks saavat inimene aga siis, kui riik talle isikukoodi annab. Nad toovad näite, et kui korrakaitseseadusest otsida sõna „inimene”, ei tule ühtegi vastet. Küll aga esineb seaduses sadu kordi sõna „isik”. Need „elusad inimesed” teavitavad PPA-d, et nad tuleb kuulutada elusaks inimeseks – nad võivad oma passi ja ID-kaarti kasutada oma äranägemise järgi. Nende kreedo lubab neil dokumente kasutada juhul, kui see neile kasulik on. Seadused kehtivat omakorda ainult neile, kes töötavad valitsusasutustes. „Elusate inimeste” teooriad – ja neid on palju – ajavad ka kõige rahulikuma inimese närvid huugama.
Huvitavalt kombel on säärastel sektidel rääkida puhtalt rahumeelne taustalugu. Selle järgi on „elusad inimesed” hingelised ja mõistlikud olendid, kellel on riigis oma õigused. Nad on rahusobitajad, nad ei solva ega pea end teistest paremaks. Nad on moraalsed inimesed, kes ei käitu inimestega nii, nagu nad ei taha, et nendega käitutaks. „Aga samal ajal on neil kõige selle kõrval oma pseudojuriidiline keha nagu rahvakohus, mis oma otsusega karistab presidenti, peaministrit, hulka riigikogu liikmeid ning isegi maksu- ja tolliametit. Kohtupidamise põhjendus: nad lubasid 5G võrku katsetada. 5G ja lame Maa on päevakorras kogu aeg,” sõnas politseinik.
Nende seisukoht on, et riiki pole olemas. Seega pole olemas ka PPA-d ega ministeeriume. Riik olevat lihtsalt äriühing.
Vandenõuteoreetikud ei usu ainult üht teooriat. Kurjus näitavat end nii Kennedy tapmise, 11. septembri terrorirünnaku, Bill Gatesi ja George Sorose kaudu, rääkimata Bildenbergi grupist.
Eestist, konkreetsemalt Läänemaalt on näiteks tuua juhtum, kus inimesed vooderdasid oma maja fooliumiga, sest tundsid, et 5G ründab neid. Ühes teises asulas on 64 korteriga ühistu üks liikmeid seda meelt, et kuna tema ei ole isiklikult ja otse prügiveofirmaga prahi ära viimise lepingut sõlminud, siis pole tal ka kohustust raha maksta. Vaidlused on läinud absurdseks ja prügifirmad on öelnud, et nad ei jaksa enam vaielda.
„Elusate inimeste” sekti lisandub pidevalt liikmeid, ka Eestis, ning politsei peab nendega tegelema. Kuna „elusad inimesed” arvavad, et nüüd on kätte jõudnud politseiriik ja politsei püüab neid allutada, siis on nad asunud rünnakule.
Korda valvavatele politseinikele öeldakse: visake vormid nurka, teie ei tee ju käske, tulge üle. Või võetakse kõige kurjema välimusega politseiniku pilt ja lisatakse allkiri: eile selle mehega Toompeal nägime ja ta ütles, et mehed, te teete õiget asja ja kui ma poleks politseinik, oleksin ka teiega siin. „Vastane on agressiivne, selliselt ta meid murda püüabki,” tõdeb politseinik. „Kuna nad ise nimetavad end rahumeelseteks, püüavad nad õõnestada politseinike vaimu tänaval, et miks sa siin oled oma suure varustusega, tuled oma rahva vastu.”
Peale selle muidugi eespool viidatud segased kirjad. Kõvem mees võtab neid naljaga, aga iga inimene ei pruugi võtta. Kõik kirjad on ühesugused ja kõigi viimasel real seisab: „TÄIENDAV INFO! Tänase seisuga on ka Eestis kehtiva motu proprio’ga tühistatud kõikide ametnike immuniteet, sh valitsusliikmete, riigikogulaste, politseiametnike jne... Iga inimene vastutab eraldi oma tegude eest, sealhulgas selle eest, milliseid nõudmisi otsustab järgida ja ka teistelt nõuda!”
Politseinik, kes kirja saab, hakkab arutama: ma ju teen lihtsalt oma tööd, ma pole kedagi nuiaga löönud, ometi saan selliseid kirju. „Kõige hullem on mõjutustegevuse see vorm, kus patroniseeriva lähenemisega murtaksegi meie inimesed ära selliselt, et nad ei taha enam tööle minna,” märgib politseinik.
Nagu öeldud, meeleavaldajad on rahumeelsed. Aga kui vägivalda ei puhke, on meeleavaldajatel võimalik laiemat rahvahulka mõjutada.
Juba ongi mõjutatud. Isegi ETV hakkas nädala algul, pärast seda, kui välja tulid kiirreageerijad, kasutama politsei tegevuse kohta väljendit „jõudemonstratsioon”. Ometi pole ükski kilp ega tugirelv väljas olnud. Ametnikel on ainult teenistusrelvad ja möödunud pühapäeval olid tugiüksuse ametnikel kiivrid vööl. Aga kiiver pole ründe-, vaid enesekaitsevahend.
„Me peame seal olema. Sest on küll asju, mida me teame, aga on ka asju, mida me ei tea. Me ei tea, mis on meeleavalduse päris sisu. Algne NETS-i-vastasus on ju liikunud politseivastasuseks ja enam pole küsimus, kas kannan või ei kanna maski. Meil on raske seal midagi teha, sest kui teeksime, muutuksime poliitiliseks politseiks,” arutleb politseiametnik.
Kui meeleavaldusel hakkab asi käest minema, tuleb politsei toime. Aga kui tapluseks ei lähe ja konflikt jääb venima, tekivad omakorda küsimused, kui kaua see punnseis kestab ja kui kaua see politsei seal siis passib. Avalikkuselt politseile antud mandaat hägustub.
„Me peame seal olema. Sest me ei tea, mis on meeleavalduse päris sisu.”
Politsei rõhutab, et sugugi mitte kõik meeleavaldajad pole „elusad inimesed”. Aga sekti põhimõtete seas on neid, mis „müüvad” hästi. Näiteks on üle võetud „elusate inimeste” kreedo, et politseil on isiku tuvastamiseks ainult neli alust: rikutakse rahu, tehakse kellelegi liiga, põhjustatakse kahju või rikutakse kokkuleppeid. Ja kui tõsta need neli alust Toompea või Vabaduse väljaku demonstratsioonide konteksti, siis neid asju nad ju ei teegi. „Elusate inimeste” sekti politsei keelustada ei saa. Nad on apoliitilised, politsei on nende jaoks kõige lähem ja ohtlikum riigirusikas, kes seadust jõustab. Sealt tuleb see vastasus.
Nüüdseks on ametnikel juba viimased paar päeva olnud nimesiltide asemel rinnal numbrid. „Põhjus on lihtne, kaitsta meie andmeid nendesamade rünnakute eest, millest praegu räägime: kohapeal isiklik verbaalne ründamine, sotsiaalmeedias nimekirjade koostamine ning Facebooki ja töömeilile kirjutamine,” tõdeb politseiametnik."
"10.09.2018, 00:05",arileht,https://epl.delfi.ee/artikkel/83598985/eestis-sirgunud-borsipsuhholoog-loodab-autoritaarsete-juhtide-abiga-kasumit-teenida,Eestis sirgunud börsipsühholoog loodab autoritaarsete juhtide abiga kasumit teenida,"Nimekas börsipsühholoog Alexander Elder ütleb, et elame väga huvitaval ajal. „See meenutab mulle 1930-ndaid, kui võimule tulid autoritaarsed liidrid – Stalin, Hitler, Atatürk, tegelikult oli ka Roosevelt USA-s päris autoritaarse juhtimisstiiliga. Praegu toimub midagi sarnast – Putin, Trump, Erdoğan Türgis, Orbán, Modi (Ungari ja India peaministrid – toim). Viimasel ajal iga kord, kui valimised on võitnud tugev natsionalistlik autoritaarse juhtimisstiiliga poliitik, on börsil tulnud tõusev ehk pulliturg.”
Nii oli see Indias, Trumpi võidu järel tekkis tõusulaine USA-s, sel suvel ka Mehhikos, kui presidendivalimised võitis populistiks peetav Andrés Manuel López Obrador.
Nüüd on Elderi pilk suunatud Brasiiliasse „Kui seal saab võimule Bolsonaro (ultraparempoolsete vaadetega Jair Bolsonaro, kes arvamusküsitluste järgi on presidendivalimiste selge favoriit – toim.), siis võiks börsil tulla head ajad,” rääkis Elder Tallinnas enne Äripäeva korraldatud kauplemiskoolitust. „Põhimõtteliselt on Bolsonaro Brasiilia Trump, kes on konservatiivne seaduse jõudu tähtsustav mees, kelle majandusnõunik tegi Tšiilis 1970-ndatel majandusreformid.”
Elder on Brasiilia aktsiaturul tegutsenud juba mõnda aega. Ta on ostnud nii Brasiilia aktsiatesse investeerivaid börsil kaubeldavaid fonde kui ka Brasiilia ettevõtete aktsiaid, mille hoiutähtedega tehakse tehinguid New Yorgi börsil. Vähelikviidseid Brasiilia asju ta ei puutu.
„Ma ehitan Brasiilia turul üles massiivset positsiooni,” selgitas ta. „Ostan jupphaaval juurde. Seda juhul, kui mul on õigus.” Massiivne positsioon tähendab tema jaoks kümmekond protsenti varadest. Brasiilia turule raha paneku ajaline perspektiiv on mõned kuud.
Ka USA aktsiaturu suhtes on Elder optimistlikult meelestatud, kuna turg on tõusutrendis, kuigi viimasel ajal natuke üleostetud. Ta märkis, et n-ö pulliturul on kolm faasi: madalaseisust taastumine, tõus ja spekulatiivne faas. „Esimeses faasis me USA-s enam pole, aga kolmandas faasis ka veel mitte,” hindas ta. Riigi majandusel läheb hästi.
„Eelmine president (Obama – toim.) oli meil sotsialist,” ütles Nõukogude Eestis meditsiinihariduse saanud mees, kes jõudis USA-sse 25 dollarit taskus. „Trumpi poliitika lähtub sellest, mis on USA-le kasulik. Varem jagati raha ka sellistele riikidele nagu Palestiina ja Pakistan, kes meid ei armasta. Trump lõpetas selle ära.”
Elderi arvates on kogu tõde aktsia kohta kirjas aktsiagraafikul. Siiski on arusaamasid, mis aktsiaga on toimunud ja mis võiks edasi toimuda, nii palju, kui paljud seda graafikut vaatavad. Tema kasutab selleks erinevaid tehnilise analüüsi indikaatoreid. Suurimaks algaja kaupleja probleemiks peab ta ülekauplemist ehk liiga paljude tehingute tegemist, kus teenustasud ja kursivahed kapitali söövad. Sama ohtlik on liiga suurte tehingute tegemine.
Üldine soovitus algajale on lugeda läbi mõni kauplemisalane raamat, mis on Elderi sõnul väga odav kooliraha võrreldes kaotustega, mida nullist tehes saadakse. Mõistagi nimetas ta seejuures oma raamatut, mis eestikeelses tõlkes kannab pealkirja „Börsikauplemine kui elatusallikas”. „See on mu elutöö,” ütles Elder ja lisas, et see on tema kõige paremini välja kukkunud teos. „Kordustrüki puhul võib-olla lisaksin või kirjutaksin ringi paar peatükki, mis puudutavad riskijuhtimist ja „ümbrikuid”. Viimati mainitud on üks tehnilise analüüsi kursimuster ehk turuolukord.
Aeg-ajalt korraldab Alexander Elder kuni mõnekümnele osalejale n-ö kauplemislaagreid. Ta on välja koolitanud või aidanud oskusi parandada paarisajal kauplejal. Samuti on ta koolitusi teinud pankades. Kui paljud on tema raamatuid lugedes kauplema õppinud, pole mõistagi kellelgi aimu.
Maailma parimat kauplejat Elder nimetada ei oska. Enda sõnul on ta ise küll hea, kuid tema tutvusringkonnas on ka paremaid kauplejaid. „Ma arvan, et kauplemine on maailma raskeim töö,” ütles arstipraksise asemel kaupleja ameti valinud Elder.
Elderi teadaolevalt parim õpilane elab Inglismaal ja oli kunagi naftainsener. Ta alustas kauplemist ligikaudu 300 000 dollariga ja lõpetas inseneritöö. Umbes 15 aastat tagasi, kui õpilane oli kaubelnud kümmekond aastat, oli summa kasvanud kümne miljoni dollarini. Nüüd on tal veelgi rohkem raha.
Kord avastas too Elderi õpilane seaduspärasuse USA ja Briti ravimifirmade vahel. Nimelt liikusid kõigepealt USA ravimifirmade aktsiad ja 20–30 sekundi pärast tegid samasuguse jõnksu ka Briti sama ala ettevõtete aktsiad. Nii sai ta USA turgu jälgides Briti ravimifirmade aktsiate liikumistelt hõlpsalt teenida. Ükski hea asi ei kesta kaua – seda sai teha mõne kuu, siis tuli järgmist kasumi teenimise seaduspära otsima hakata.
Alexander Elder ütles, et tema ei teeni nii palju kui ta parim õpilane, kuid ta teenib piisavalt.
Alexander Elder
•• Leningradis sündinud Elder kasvas üles Eestis, lõpetas Pirita keskkooli ja Tartu ülikooli arstiteaduskonna.
•• Laevaarstina töötades õnnestus tal Elevandiluurannikul jõuda USA saatkonda ja paluda poliitilist varjupaika.
•• New Yorgis hakkas ta huvi tundma aktsiaturgude vastu ja temast sai elukutseline maakler.
•• Kirjutas börsikauplejate aabitsaks peetava raamatu „Trading for a Living” („Börsikauplemine kui elatusallikas”), mida on tõlgitud mitmekümnesse keelde."
"10.10.2020, 10:40",lp,https://epl.delfi.ee/artikkel/91295959/kaukaasia-ekspert-armeenlased-ja-aserid-assitas-uksteise-vastu-tsaari-venemaa,Kaukaasia ekspert: armeenlased ja aserid ässitas üksteise vastu Tsaari-Venemaa,"27. septembril Mägi-Karabahhis Armeenia ja Aserbaidžaani sõjaväelaste vahel alanud relvakonflikt on muutunud suurimaks ja intensiivseimaks pärast vaherahu sõlmimist 1994. aastal. Bakuu ja Jerevan süüdistavad teineteist provotseerimises ja agressioonis. Mõlemas riigis on praeguseks kehtestatud sõjaseisukord ja kuulutatud välja mobilisatsioon. Kas see on suure sõja algus? Ja kas vana Armeenia-Aserbaidžaani konflikti järgmist süvenemist võiks pidada ka teise suurema vastasseisu tulemuseks Venemaa ja Türgi vahel, kes järgivad kumbki regioonis omaenda geopoliitilisi huve?
Sõja ajal ei saa ühegi sõdiva poole teateid uskuda. Järele kontrollimata ei saa Aserbaidžaani ega Armeenia teateid tõsiselt võtta. Ei Aserbaidžaanis ega Armeenias ole ka sõltumatuid ajakirjanikke.
Selge on, et käib sõda, ja me näeme, milline on aserite plaan selles. Esmalt hävitati tulelöökidega Mägi-Karabahhi õhutõrjesüsteemid. Seejärel alustasid nad pealetungi mitmes suunas. Nad tahavad põhjas läbi lõigata kommunikatsioone Armeenia ja Mägi-Karabahhi vahel. Piir on küll pikk, kuid Armeeniast viib Mägi-Karabahhi kõigest kaks maanteed. Mööda neid teid varustatakse Mägi-Karabahhi Armeeniast ja praegu teada oleva põhjal on üks neist kahest teest praegu aserite käes. Teine aserite löögisuund on lõunas ja eesmärk on eraldada Mägi-Karabahh Iraanist, kes on Armeenia ja Mägi-Karabahhi tähtsaim liitlane. Aserbaidžaanil läks korda ära võtta Cəbrayıli linn. Seda teatas İlham Əliyev ja põhjust tema sõnades kahelda pole, sest Bakuus korraldati selle puhul suured pidustused.
Ma olen Paveliga nõus, armeenlaste eesmärk sõjas on säilitada status quo, Aserbaidžaani territooriumile nad ei pretendeeri. On tõsi, et Armeenial on tunduvalt vähem ressursse ja Armeenia sõjavägi on enamikus relvastatud Nõukogude Liidu viimastest kümnenditest pärineva vanarauaga. Täppisrelvi, mille aserid on saanud Türgilt, neil samuti pole. Samal ajal on oma tavarelvastuse ka aserid ostnud Venemaalt, 80% nende relvi on samuti valmistatud Venemaal või NSV Liidus. Pealegi on aseritel rohkem inimressurssi ja paremini arenenud majandus ning rohkem raha. Armeenia kuulutas praegu välja üldmobilisatsiooni, kuid on selge, et see on löök majanduse pihta, pikalt nad sellises olukorras elada ei suuda. Aserid seevastu mobilisatsiooni välja ei kuulutanud ja isegi kui nad seda teevad, siis on selge, et Aserbaidžaan peab vastu kauem kui Armeenia.
Väga oluline faktor on see, et Aserbaidžaani poolel osaleb Türgi, see on midagi täiesti uut Mägi-Karabahhi konfliktis. Kui arvestada Türgi majanduslikke ja sõjalisi võimalusi, siis pole siin üldse millestki rääkida. Venemaa seevastu ei suuda Armeeniat varustada, sest Gruusia keeldus lubamast sõjalist transiiti läbi oma territooriumi. Venemaal on ühenduse pidamiseks kaks võimalust: üle Kaspia mere ja läbi Gruusia.
On selge, et Aserbaidžaan peab vastu kauem kui Armeenia.
Oluline tegija konfliktis on ka Iraan, kes on traditsiooniliselt olnud Armeenia ja Mägi-Karabahhi liitlane. Teisest küljest elab Iraanis 30 miljonit aserit, neid on kaks-kolm korda rohkem kui Aserbaidžaanis endas. Iraani aserid on Aserbaidžaani-meelsed ja Iraan ei saa sellest asjaolust mööda vaadata.
See on lihtne. Jutud islami solidaarsusest on tühi kõmin. Vaadake näiteks Hiina konflikti moslemitest uiguuridega! Hiinat toetavad selles Saudi-Araabia, Pakistan ja teised moslemiriigid. Uiguurid on islamiusuline rahvas, keda hiinlased väga jõhkral kombel alla suruvad, kuid ainsad, kes selle vastu protestivad, on Euroopa riigid. Islamimaad on kõik Hiina poolel, sest nagu praegune praktika näitab, seal, kus asi puudutab raha, kaovad islamimaade põhimõtted väga kiiresti.
Kui meie konflikti juurde pöörduda, siis Aserbaidžaanis ja Türgis kehtib kontseptsioon „üks rahvas, kaks riiki”. Nad arvestavad, et aserid ja türklased on üks rahvas ning keel on neil peaaegu identne. Mis puudutab religiooni, siis ametlikult on mõlemad ilmalikud riigid. Enne Erdoğani peeti Türgis üldse religioonivastast võitlust. Aserbaidžaanis on Əliyevite režiim välja kasvanud Nõukogude nomenklatuurist ja kuigi ametlikult on tegemist šiiitliku maaga, siis reaalsuses on islamistid seal võimust kaugel ja Əliyev ise väga kardab religioossete fundamentalistide mõju kasvu. Aserbaidžaanis on ka väga palju sunniite, umbes kolmandik rahvastikku.
Iraani suhted Aserbaidžaaniga on väga keerulised. Iraan üritab oma asereid assimileerida, aga kui põhjas asub Aserbaidžaan, siis mõistagi mõjub see ka Iraanis elavatele aseritele. Seetõttu peab Iraan vastukaaluks ja Aserbaidžaani survestamiseks toetama Armeeniat.
Venelased astuvad ajalooliselt ühele ja samale rehale. Esimese maailmasõja ajal, 1915. aastal alustasid armeenlased Venemaa õhutusel ülestõusu türklaste vastu. Venelasi aitas see ülestõus kõvasti, nad suutsid tänu sellele murda Kaukaasia rindel türklaste pealetungi. Kuid kui strateegiline olukord muutus, siis otsustasid venelased armeenlastega asustatud alad maha jätta ja nendel territooriumidel tapsid türklased kõik ettejuhtunud armeenlased.
Jutud islami solidaarsusest on tühi kõmin. Seal, kus asi puudutab raha, kaovad islamimaade põhimõtted väga kiiresti.
Praegu on Venemaa keerulises olukorras. Ta on relvadega varustanud nii Aserbaidžaani kui ka Armeeniat ja tema jaoks on Mägi-Karabahhi konflikt olnud võimalus hoida oma konksu otsas nii Aserbaidžaani kui ka Armeeniat. Kui Venemaa toetaks Armeeniat, siis tähendaks see, et ta kaotaks oma mõju Aserbaidžaani üle, ja Venemaa seda ei taha. Aga aserid peavad end kavalalt üleval. 1994. aastal sõlmitud kollektiivse kaitselepingu alusel, mille ratifitseerisid kõik endised NSV Liidu vabariigid, v.a Baltimaad, tähendab kallaletung ühele osalisele kallaletungi kõigile. Kuid rahvusvahelise õiguse seisukohalt on Mägi-Karabahh endiselt Aserbaidžaani koosseisus. Venemaa on juba teatanud, et nende seisukohalt ei käi Karabahh kollektiivse kaitselepingu mandaadi alla ning Venemaa ei pea Armeenia ja Aserbaidžaani konflikti sekkuma.
Seni pole selliseid juhtumeid täheldatud ja tõenäoliselt üritavad mõlemad pooled ka seda vältida, sest terve maailma tähelepanu on pööratud nende tegevusele Mägi-Karabahhis. Nad saavad aru, et sellistel kuritegudel oleks vastase jaoks tohutu propagandaväärtus. Nad üritavad seda juba praegu oma kasuks pöörata. Kui armeenlased ajasid pärast iseseisvumist kõik aserid välja, siis Aserbaidžaani on jäänud elama umbes 30 000 armeenlast. Kui armeenlased esmaspäeval Gəncə linna pommitasid, siis puhus Aseri meedia suureks loo, et selle käigus sai viga 70-aastane armeenlanna perekonnanimega Grigorjan. Igal pool näidati kaadreid, kuidas aseri sõdurid teda kodu rusude alt välja kaevavad ja igati aitavad. Selle peale teatas Armeenia propaganda, et tegemist pole mingi Grigorjaniga, vaid tema õige nimi on Grigorjenko ja ta pole mingi armeenlane. Muidugi tekib küsimus, kust kohast said nad selliseid asju teada. Aga fakt on see, et mõlema propaganda käib praegu täistuuridel.
Ma ei usu, et konflikt sellised pöörded võtab. Ka Mägi-Karabahhi sõjas 1988–1994 polnud etnilise puhastuse taga mitte Armeenia ja Aserbaidžaani sõjaväed, vaid erisugused valitsusvälised banded.
Veel näiteks 18. sajandil elas Thbilisis armeenia päritolu poeet Sajath-Nova, kelle looming on kolmes keeles: armeenia, aseri ja gruusia. Kõik kolm rahvast peavad teda oma rahvuspoeediks. Toona elasid need rahvad rahumeelselt koos, mingeid konflikte neil polnud.
Armeenia teeb praegu endast kõik, et provotseerida sõjategevuse kandumist Armeenia territooriumile. Sellest hoolimata hoiduvad aserid Armeenia enda territooriumi ründamast, et Venemaal ei oleks juriidilist põhjust sekkuda.
Esimesed konfliktid aserite ja armeenlaste vahel tekkisid 19. sajandi lõpul toonase Vene Impeeriumi territooriumil. Need olid tsaari salateenistuse Ohranka provotseeritud. Venemaal oli 19. sajandi lõpus tõsiseid raskusi oma koloniaalvõimu säilitamisega Lõuna-Kaukaasia üle, oli tekkinud nii aserite kui ka armeenlaste rahvuslik liikumine ning venelased otsustasid need kaks omavahel tülli ajada. 19. sajandi lõpust ongi teada esimesed armeenlaste pogrommid aserite vastu ja aserite pogrommid armeenlaste vastu.
Praegune armeenlaste viha aserite vastu ja aserite viha armeenlaste vastu on üks rahvusliku identiteedi osa, mida nende riikide valitsejad on üritanud pärast iseseisvumist igati tagant õhutada. Mõlemad olid noored riigid ja kõige lihtsam viis rahvast konsolideerida on õhutada viha välisvaenlase vastu. Seega, kõigepealt õhutas seda 19. sajandil Vene tsaarivõim ja pärast iseseisvumist on seda kütnud valitsev eliit, sest mõlemad maad on väga korrumpeerunud, rahvas enamuses vaene ja mõlema riigi valitsejad on üritanud juhtida tähelepanu oma siseprobleemidelt välisvaenlasele.
Need alad liideti Venemaaga Vene-Pärsia sõdade tulemusel 19. sajandi algul. Karabahh oli Karabahhi khaaniriigi koosseisus ja nüüdisaegne Armeenia Jerevani khaaniriigi koosseisus. Mõlemat valitsesid turgi päritolu valitsejad ja mõlemas oli turgi rahvaste enamus, põhimõtteliselt praeguste aserite esivanemad. Armeenlased moodustasid vähemuse. Kuid kuna Venemaa toetus neid alasid valitsedes armeenlastele, siis hakati Aserbaidžaani aladele ümber asustama Iraanist saabunud armeenia põgenikke. Veel sel ajal, kui Armeenias kehtestati Nõukogude võim, moodustas Jerevanis enamuse aseri elanikkond ja endise Jerevani kubermangu – nüüdse Armeenia – elanikkonnast moodustasid armeenlased kõigest poole.
Teisest küljest nimetavad armeenlased Mägi-Karabahhi Artsahhiks. See on 4. sajandil eksisteerinud Vana-Armeenia provintsi nimetus. Toona kuulus terve Lõuna-Kaukaasia Armeenia riigi koosseisu, kuigi pole fakt, et elanikkonna enamuse moodustasid armeenlased. Hiljem vallutasid Armeenia riigi Iraani sassaniidid ja veel hiljem tulid nende aladele turgi rahvad. Ühesõnaga on nende piirkondade elanikkond ajaloos kogu aeg muutunud. Ning armeenlaste seisukoht ongi selline, et need on põlised armeenia alad, kust armeenlased pooleteist tuhande aasta eest minema aeti.
Kui moodustati Aserbaidžaani NSV, Armeenia NSV ja Gruusia NSV, siis sovetiseerimise ajal surusid armeenlased aserid Armeeniast välja. Mis puudutab Nahhitševani, siis sealt surusid armeenlased turgi rahvad välja 19. sajandil, aga Nõukogude võimu ajal aeti sealt armeenlased minema. Sama ajal Mägi-Karabahhist läks armeenlastel korda suur osa asereid juba nõukogude ajal välja suruda. NSV Liidu lõpuaastatel oli seal 77% armeenlasi ja 23% asereid.
Enne seda, kui Kaukaasiasse tuli Vene võim, ei olnud sealsetel rahvastel üksteisega probleeme, oli täiesti tavaline, et isa oli ühest rahvusest ja ema teisest. Kaksikidentiteet oli täiesti tavaline. Religioon ei olnud nii oluline, sealsed rahvad valdasid enamasti mitut keelt. Tsaari-Venemaa ja Nõukogude võim lõi selle kõik sassi ning praegused konfliktid on selle tulemus."
"06.11.2015, 14:07",valismaa,https://epl.delfi.ee/artikkel/72891127/homohirm-jatab-ukraina-ilma-viisavabadusest,Homohirm jätab Ukraina ilma viisavabadusest,"Ukraina Euroopa-meelne valitsus on teinud viisavabaduse Euroopa Liiduga oma prioriteediks, kuid Euroopa Liit teatas 2010. aastal, et ukrainlaste vaba liikumine sõltub sellest, kas Kiiev lisab oma nõukogudeaegsesse töökoodeksisse klausli, mis keelab töökohtadel igasuguse geide diskrimineerimise, vahendab AFP.
Ukraina president Petro Porošenko ütles kolmapäevases telepöördumises, et riigil seisab ees äärmiselt tähtis päev. Ülemraada „jah“ annaks Ukraina kodanikele loa külastada Euroopa Liidu riike ilma viisata juba järgmisel aastal.
Parlament ütles aga seadusemuudatusele esimesel lugemisel selge ei.
Brüsseli nõutud muudatusi toetas vaid 117 rahvaesindajat 450-st.
On vähetõenäoline, et seisukohad teiseks lugemiseks kuigivõrd muutuksid.
Euroopa Komisjon peaks otsustama järgmisel kuul, kas Ukraina on täitnud oma kohustused ja kvalifitseerub viisavabadusele."
"05.11.2019, 00:05",sport,https://epl.delfi.ee/artikkel/87968571/vabamae-vormelikommentaar-bottase-voit-hamiltoni-tiitel,"Vabamäe vormelikommentaar: Bottase võit, Hamiltoni tiitel","Nüüd on see siis ametlik – Lewis Hamilton on kuuekordne vormel 1 maailmameister. Või tegelikult ei ole ametlik, sest esiteks on veel kaks etappi ees ja teiseks nõuavad lõpptulemused FIA kinnitust.
Laias laastus oli selgus majas juba enne Austini etappi. Küsimus seisnes vaid selles, kas Hamilton võidab tiitli domineerivas stiilis, jätmata kellelegi sõnaõigust, või läheb kergema vastupanu teed. Oli tal ju vaja vaid nelja punkti – ehk kaheksandat kohta – ning ainsat allesjäänud rivaali Valtteri Bottast poleks aidanud ka kõigi allesjäänud etappide võitmine ega kõik kiiremad ringid. Välja tuli midagi vahepealset. Hamilton võitles, kuidas suutis, kuid esikoha teenis Austinis siiski Bottas.
Aga alustuseks natuke vandenõuteooriatest. Suvevaheaja järel edestavad Ferrarid Mercedeseid selgelt just tippkiiruses. Üldise arusaama järgi on Ferrari jõuallikad ülejäänutest (mis vaatamata eelarvamustele on enam-vähem võrdsed) võimsamad ja see üleöö saabunud „äkkrikkus“ tegi konkurendid valvsaks. Näpuga näidata keegi muidugi ei saanud, sest mootorite „siseelu“ on ülikiivalt varjatud saladus, aga kahtlustada küll. USA etapi eel selgus, et Red Bull oli FIA-le esitanud järelepärimise kütusesüsteemi puudutavate lahenduste reeglipärasuse kohta. Formaalselt justkui selgitamaks, kas nad võivad ise selliseid lahendusi kasutada. Tegelikult mõistsid kõik, et see oli mõeldud signaalina Ferrarile. Nimelt näevad reeglid ette, et järelepärimise jaatava vastuse korral jääb see ainult esitaja ja FIA teada, eitava vastuse korral aga teavitatakse kõiki tiime, et nood ei hakkaks midagi säärast ise aretama. Praegusel juhul oli küsimus kütusekulumõõdikute töömeetodi „leidlikus“ ärakasutamises, mis põhimõtteliselt võimaldaks mootorisse suunata rohkem bensiini kui reeglid lubavad ja seeläbi ajuti võimsust suurendada.
FIA ütles, et seda ei tohi teha, aga ei öelnud midagi hetkel kasutatavate mootorite kohta – seega on need legaalsed. Kuid kui kahel eelmisel etapil Mehhikos ja Jaapanis olid Ferrarid tippkiiruses kõigist peajagu üle, siis USA-s silmapaistmatult keskmike seas (jutt käib kvalifikatsioonist, kus teise auto tuulevarju ei kasutata). Kokkusattumus, eks? Ja esikolmikukohtade jagamisel punased autod Austinis sõna ei saanudki.
USA GP parim osa oli ainsate allesjäänud tiitlipretendentide omavaheline ratas rattas võitlus Grand Prix’ võidu – ja teoreetiliselt ka maailmameistri nimetuse – pärast. Mille käigus Bottas Hamiltonist koguni kahel korral möödus. Ei saa öelda, et viimane oleks tiimikaaslasele võidu kandikul ette ulatanud. Vastupidi, möödasõidukatse tõrjumisega tekkinud ajakadu oleks võinud Hamiltonile lõpuks ka teise koha maksta.
Hamiltoni võiduvõimalused olid küll viletsamad, sest tema pidi hakkama saama ühe boksipeatusega, kuna Bottas kasutas tõhusamat kahe peatuse taktikat. Samas tekitas Hamilton selle mure endale ise, sest oli kvalifikatsioonis alles viies, Bottas seevastu esimene. Mis on justkui peegelpilt tavapärasest nähtusest, et pühapäevase kiiruse põhjal võiks Bottas olla etapivõitja, ent kehv tulemus ajasõidus ei võimalda. Kõigest hoolimata on 2019. aasta hooaeg Valtteri Bottasele seni parim. Bottas 2.0 näitas end küll üsna harva, ent neli etapivõitu ja MM-i teine koht on tema karjääri parim saavutus.
USA GP
1. Valtteri Bottas 1:33.55,653
2. Lewis Hamilton +4,148
3. Max Verstappen +5,002
4. Charles Leclerc +52,239
5. Alexander Albon +1.18,038
6. Daniel Ricciardo +1.30,366
MM-sari kokku: 1. Hamilton 381, 2. Bottas 314, 3. Leclerc 249, 4. Verstappen 235."
"05.05.2018, 00:05",lp,https://epl.delfi.ee/artikkel/81901219/praktiline-tolmumantel,Praktiline tolmumantel,
"24.02.2021, 18:59",arvamus,https://epl.delfi.ee/artikkel/92667183/hannes-rumm-presidendi-konest-viis-viimast-on-meelest-lainud-sootuks,Hannes Rumm presidendi kõnest: viis viimast. On meelest läinud sootuks?,"New Yorki maratoni läbis president 2018. aastal vanuseklassis N45-49 ajaga 4 tundi ja 2 minutit. Kümme aastat varem oli ta Luxembourgi maratoni klassis N35-39 läbinud ajaga 3 tundi ja 55 minutiga ehk et tegu on kadestamisväärselt stabiilse sportlasega.
Samasugune stabiilsus iseloomustab president Kaljulaidi viite aastapäevakõnet, mis on „joostud sama ajaga"". Lugesin kõik kõned tagantjärele üle ning tundsin heameelt presidendi üle, kelle esinemise tase on olnud ühtlaselt hea, samas ühegi ereda sähvatuseta.
Komberuum ja kroonviirus
Viis aastat tagasi nimetas kolleeg Anvar Samost uhiuue presidendi kõne suurimaks õnnestumiseks mõiste „komberuum"" käibesse toomist. 2017 kasutas president Kaljulaid seda sõna süstemaatiliselt, aga käibesse ta siiski ei läinud. Nagu ta on kasutanud viimasel aastal läbivalt sõna „kroonviirus"", ka äsja lõppenud kõnes. Jääb igaühe enda otsustada, kas need näited üldistavad president Kaljulaidi sõna jõudu tema ametiaja jooksu laiemalt või mitte.
Täiesti teenimatult kutsuti mind verinoore ajakirjanikuna esimesele president Meri korraldatud iseseisvuspäeva vastuvõtule. Sellest ajast saati on 24. veebruari õhtul kõik tundmatuseni muutunud. Peaaegu muutumatuks on jäänud ainult riigipea esinemise vorm, mis on lootusetult 20. sajandisse jäänud.
Mängime korraks mõttega, et aastal 2021 oleks Eesti president ikka veel Lennart Meri. Kindlasti käituks läbi aegade kõrgeimailt hinnatud president-kõnemees tänavu 24. veebruaril hoopis teisiti kui oma viimast, 2001. aasta iseseisvuspäeva kõnet pidades. Sel lihtsal põhjusel, et elu meie ümber on muutunud. Loomulikult toimetaks president Meri praegu edukalt Twitteris, mida tema ametiajal lihtsalt olemas polnud. Usun, et filmimehena kasutaks Meri teksti asemel järjest pildi-kesksemaks muutnud ajastul kõige olulisema esinemise ajal oma sõnumi tugevdamiseks liikuvat pilti.
Zelenskõi eeskuju
Aastavahetusel vaatasin lisaks Eesti presidendile Venemaa, Ukraina, Saksamaa, Prantsusmaa, Hiina ja USA riigi- või valitsusjuhtide uusaastapöördumisi oma rahva poole. Kõige mõjusaim neist oli professionaalse telemehe Ukraina president Volodõmõr Zelenskõi esinemine, see oli terviklik lavastus lastest publiku ning riigipea mõtteid võimendavate videokaadritega.
President Kaljulaidi väärib tunnustust selle eest, et oma viimased aastavahetuse pöördumised viis ta võimalusel rahva ette ja esitas laivis. Aga järgmisel presidendil on viimane aeg muuta ka iseseisvuspäeva kõne esitamise vormi nii, et see kõnetab ka sajandivahetusel sündinud video-põlvkonna kodanikke.
Tänavune aasta on erakordne ses mõttes, et Kaja Kallas pidas olude sunnil peaministri pidupäevakõne eile samuti teles ning seega tekkis tahtmatult kõnevõistlus kahe riigijuhi vahel. Kui naasta võrdluse juurde spordiga, siis minu jaoks näitas seni üsna rabedalt esinenud peaminister maratonirajal üllatavalt nobedat jalga ning edestas presidenti üsna mitme minutiga. Aga ma ei taha oma hinnangut peale suruda.
Pealkirja juurde naastes - ei, viis viimast ei ole meelest läinud sootuks. Meil on olnud ühtlaselt heal tasemel president."
"27.02.2017, 00:08",kultuur,https://epl.delfi.ee/artikkel/77359836/kuidas-jesse-owens-natse-vihastas-ja-teisi-lugusid-1936-aasta-saksamaalt,Kuidas Jesse Owens natse vihastas ja teisi lugusid 1936. aasta Saksamaalt,"Olgu alustuseks öeldud, et spordijuttu pakutakse ses raamatus kõigest näpuotsaga. Kuid üks paljudest tegelastest on legendaarne Jesse Owens, USA tumedanahaline kergejõustiklane, nelja kulla võitja, kes keeras Saksamaa rassiideoloogia Hitleri meelehärmiks pahupidi. Kuidas saab džunglielanik aarja rassist üle olla? Toona mõeldi kibestunult, et äkki tuleks fotod negatiivi jätta – siis jookseb üks valge ees ja mustad järel.
Joseph Goebbels kees vihast: „Meie, sakslased, võidame ühe kuldmedali, ameeriklased kolm, nendest kaks saavad neegrid. See on häbiasi. Valge inimkond peab häbenema.”
Saksamaa au ja uhkus Lutz Long sai hakkama võika teoga: puudutas pärast autasustamist Owensit ja lahkus temaga käsikäes staadionilt. Veidi aja pärast külastas Longi füüreri asetäitja Rudolf Heßi esindaja ja kuulutas: neegri kallistamine on igaveseks keelatud!
Läks napilt, et mängud Berliinis üldse toimusid, sest maailm polnud Saksamaa rassipoliitikaga rahul. Oli võimalus, et riigid boikoteerivad olümpiat või võetakse mängud Berliinilt ära. USA saatis 1934. aastal kontrolli asja uurima, kuid Avery Brundage – tulevane ROK-i president muide – probleeme ei näinud. Nädal aega Berliinis elu nautinud, kuulis Brundage, et juudid ei saa kuuluda Saksamaa spordiseltsidesse. „Minu klubisse Chicagos juudid ka ei pääse,” kehitas ta seepeale õlgu ja andis USA valitsusele teada, et Saksamaal on kõik korras.
Järgmine kontroll oli järjekindlam ja Saksamaa pidi nõudmisele vastu tulema ja võtma koondisse vähemalt ühe juudi. Valik langes vehkleja Helene Mayerile, sest ta oli kõigest pooleldi juut. Ja maailm oli rahul.
Raamatus avatakse inimeste kaudu 1936. aasta Saksamaa tegelikkus. Kummalisel kombel nägid kõik „üliriigi” väärakust, ent ei soovinud sellele justkui tähelepanu pöörata – paneme silmad kinni, siis on kõik hästi.
Elu Berliini tänavail, lokaalides, restoranides ja staadionitribüünidel. Pruunsärklaste jõudemonstratsioonid. Juutide tagakiusamine. Natsipropaganda. Riigijuhtide – Goebbelsi, Joachim von Ribbentropi ja Hermann Göringi – üksteist ületrumpavad priiskavad vastuvõtud. Hitleri mõttemaailm. Killukesi siit ja sealt… Just selline oli Berliin 1936. aasta kuusteist päeva augustis.
RAAMAT
Oliver Hilmes
„Berliin 1936”
Tõlkinud Mari Tarvas
272 lk
Kirjastus Tänapäev"
"29.01.2015, 03:33",arileht,https://epl.delfi.ee/artikkel/70665805/piimatootjad-sulgevad-farme-ligi-8000-piimalehma-ootab-kas-valismaale-kolimine-voi-tapamaja,Piimatootjad sulgevad farme: ligi 8000 piimalehma ootab kas välismaale kolimine või tapamaja,"
Kadu ootab ligi 3500 lehma ehk ligi 3% Eesti piimakarjast, aga Eesti tõuloomakasvatajate ühistu andmetel võib see arv aasta lõpuks ulatuda koguni 8000 lehmani ehk ligi 8% karjast. Nende arvestuste puhul lähtutakse ainult suurematest tegijatest – kui väiksed tootjad ka juurde võtta, oleks see näitaja veelgi ähvardavam.

Nende farmide seas, kes on oma piimakarja otsustanud osalt likvideerida, on kõige suurem Jõgevamaal tegutsev AS Perevara. Ettevõttel on kokku 1300 lüpsilehma viies farmis, millest koguni neli paneb jaanipäevaks uksed kinni. Ainsana jääb alles 220 lüpsilehmaga Mõisamaa farm. Piimafarmide sulgemine toob kaasa ka 75 inimese koondamise maakohtades, kus on niigi keeruline tööd leida.



„Praegu on plaan ettevõtte tegevus reorganiseerida. Kasvatada 4000 hektaril vilja ja jätkata väikse lüpsikarjaga. Ei välista, et kui olukord paraneb, siis asume piimakarja uuesti suurendama,” oli Perevara tegevjuht ja üks omanikke Alo Teder Ärilehega rääkides lootusrikas. Loomad loodab Perevara müüa, huvilisi on nii Lätist, Poolast kui ka Venemaalt.

Samasuguse raske piimakarja likvideerimise otsuse on langetanud ka Ida-Virumaal asuv Järve tootjate ühistu. „Piima hind on madal, töötasudeks enam raha ei jätku. Lüpsikarja pidamine ei tasu ennast enam ära,” põhjendas ühistu juht Svetlana Murašina. Eelmise aasta keskel oli Järve tootjate ühistul veel 800 lehma, aga selle aasta alguseks oli neid 400, kelle hulgast 240 on lüpsilehmad ja ülejäänud noorkari. Loobuda tuleb kõigist loomadest.

Tosinast ettevõttes töötavast inimesest on Murašina sõnul mõnel üksikul lootust saada tööd lukksepa või traktoristina ühistu selles pooles, mis tegeleb teravilja kasvatusega. Ülejäänud tuleb koondada.
Kuigi piimakarja likvideerimine oli ühistule kõige soodsam lahendus, tuli see otsus siiski väga raskelt. „See on väga valus, süda valutab. Miks üldse läheb nii, et inimesed tahavad töötada, tahavad toota, aga ei saa. Me saame oma toodangu eest nii vähe raha, et isegi palkade maksmiseks ei jätku,” oli Murašina õnnetu.
Eesti tõuloomakasvatajate ühistu juhi Tanel Bulitko sõnul on alates eelmise aasta augustist, mil Venemaa kehtestas Euroopa Liidust tulevatele kaupadele embargo, olukord tõsiselt murettekitavaks muutunud. Piimatootjad on hakanud vähendama kulutusi tööjõule ja üle on vaadatud veiste söötmisstrateegiad, mille puhul on vähendatud kallimate, kuid vajalike söödakomponentide osatähtsust ratsioonis. See omakorda halvendab aga lüpsikarja tervist. Piimatootjatel on tekkinud probleeme ka laenu- ja liisingulepingute täitmisega.
„Hetkeolukord on sektoris väga-väga raske ja pikalt ju miinust toota ei saa, sest töötajad ootavad palka. Nad on eluaegsed loomakasvatajad, hingega läbi ja lõhki oma töös kinni. Koondamine on maapiirkondades sotsiaalne katastroof,” kinnitas Bulitko. Tema sõnul on seni langetanud likvideerimise otsuse peamiselt need ettevõtjad, kes farmidesse investeerinud ei ole ja kel on seega lihtsam säärast otsust vastu võtta
Mullu tootmine veel kasvas
Esialgsetel andmetel toodeti 2014. aastal 799 300 tonni piima, mida on 4% rohkem kui aasta varem. Aasta lõpuks vähenes küll piimalehmade arv, kuid piimatoodang ühe lehma kohta suurenes. Pärast väikest langust 2009. aastal on piimatoodang igal aastal varasemaga võrreldes kasvanud.
Möödunud aasta lõpu seisuga oli Eestis 264 800 veist, sealhulgas 95 100 piimalehma. Veiste hulk suurenes 2013. aastaga võrreldes 1% võrra, kuid piimalehmade hulk vähenes 3%.
.
Bulitko sõnul on kogu asja juures kõige hullem see, et tapamajja satub puhtatõuline tõukari, mis tähendab aastasadu aretatud kõrge potentsiaaliga piimakarja hävingut. Paraku on see protsess juba alanud ja ka tööstustes veiste realiseerimisjärjekorrad pikenenud.
Bulitko ütles, et ta ei tea ühtegi piimatootjat, kes on korra oma tegevuse lõpetanud ja siis uuesti alustanud. Aga Ärilehega rääkinud tootjad on siiski optimistlikumad ja loodavad, et ekspordi tingimuste paranedes õnnestub neil uuesti ka suures mahus piima toota."
"27.09.2018, 00:05",uudised,https://epl.delfi.ee/artikkel/83790701/kuidas-me-kolm-tuhat-tonni-killustikku-johvi-tagant-parnusse-vedasime,Kuidas me kolm tuhat tonni killustikku Jõhvi tagant Pärnusse vedasime,"Eesti Päevaleht tegi kahepäevase killustikuveo kaasa. Enamjaolt.
Eesti Energia suurimas kaevanduses jääb igal aastal põlevkivi tootmisest üle neli miljonit tonni killustikku. Selle toorme teekond saab alguse maailma suurimast maa-alusest põlevkivikaevandusest – Ida-Virumaalt Estoniast. Kaevanduse nimi on selline juba 1974. aastast.
Maa peal on masinate pidevast mürast hoolimata kummaliselt vaikne. Tuhande töötajaga ettevõttes ei ole silmale näha ühtegi hingelist, ei looma ega inimest. Peaaegu tundmatuna võib õhus tajuda tolmu, mis annab hingamisteedes tunda alles pärast kaheksat tundi. Teravamalt joonistuvad õrna udu meenutavast tolmust esile kolossaalsed arhitektuurita hooned ja taamal kõrge killustikumägi, mille otsast näeb kogu Ida-Virumaad. Hea ilmaga ka Kuremäe kloostri kuldseid kupleid.
Territooriumi keskmes müriseb rikastusvabrik kui hiiglasliku pesumasina trummel ja selle all on Tallinna pindala jagu kaevandust. Masinad, lindid nagu poekassadel, veavad tooraine maa alt välja kuni vabrikuni. Teised masinad taovad, uputavad ja sordivad kivijupid õigesse suurusse. Nii 30–35 tuhat tonni päevas. Vanade tumehalliks tolmunud silikaattellistega sünges tööstuskatedraalis väänlevad trepid, torud ja industriaalajastu aparatuur kui metallsoolikad pidevas lõhkumistöös.
Inimesi liigub seal harva. Siiski on metallkäikude vahele ühegi kinnituseta õhku rippuma sätitud kontrollruum, kus töötavad kaks tehnikut. Konteinerilaadset tuba saab mõõta kaht moodi. Meetrites on see umbes paneelmaja elutoa suurune, aga palju õigem parameeter oleks Richteri skaala. Vesi pudelis lainetab, õunad laual värisevad, jalgealune vibreerib lakkamatult. Kui teisel pool seina vabrikus satub lindile mõni suurem kivi, nii iga minuti järel, läbistab tuba ja inimest hirmuäratav mürts. Nagu jääks ise kivi alla. Päevas kaheksa tundi kestev maavärin tehnikuid ei loksutanud. Üks kehitas õlgu, teine kostis muhedalt: „Ongi mõnus massaaž.”
Kaevanduse maapealsel raudteel seati Pärnusse valmis 41 vagunit. Kopaga laoti tonnhaaval killustikku ja kolme päeva pärast pidi last koos minuga Pärnusse jõudma. Väljuda oli kavas südaöösel ja aega oodata oli küllaga. Oli kell kaheksa õhtul ja eelmise dispetšeri vahetas välja Arkadi, kelle valvata jäeti mind ja ülejäänud kaevandus. Enne tööle tulekut ei olnud ta und saanud. „Maasikad istutasin maha,” ütles 35 aastat kaevanduses töötanud Arkadi. Varasemad 20 neist on ta töötanud kaevurina maa all. „Võib ka nimetada hobiks,” rääkis ta üdini sõbralikult ja heasüdamlikult oma aiasaadustest.
Saime juba täitsa sõpradeks, kuid mida kaugemale edasi rongi väljumine lükkus, seda vähemaks jäi jututeemasid. „Kell on 1.35,” konstateeris Arkadi ja vaatas nõudlikult telefoni poole. Nagu käsu peale see heliseski. Kutsuti. Tõmbasin kiivri pähe ja istusin mind rongini sõidutanud autole. Sõidukis rääkisid kaks meest teineteisega vene keeles, mida ma hästi ei oska ja mida ümberringi rääkisid ka enam-vähem kõik teised. Juttu oli rongi väljumisest ja aru sain sõnadest „bardak” ja ühest ropumast, mille Vahur Kersna tsaarile omistas.
Autost väljudes astusin otsejoones mutta. Ümberringi lirtsus kõik peale õhu ja raudtee. Kiivrilambiga mu nõutut nägu valgustades osutas autojuht käega veduri poole. Küsimusi esitamata sinna suuna võtsingi, kuni langesin poolel teel siseheitlusse. Kas keegi peaks mulle vastu tulema? Või ongi kohane lihtsalt vedurisse ronida? Mis siis, kui see pole õige vedur? Kas peaksin uksele koputama? Aga kus on uks? Vinnasin end üles ja logistasin linki. Avasin elektrikapi. Meetrijagu edasi leidsin siiski õige ukse, mida avades ehmatasin kaht koljatit – vedurijuht Sergeid ja tema abilist Dmitrit. Vedur oli kitsas kui kingakarp ja palav kui pliit, ning nüüd pikaks veninud tööpäevale otsa veel üks ajakirjanikunuhtlus.
„Žurnalist,” hingas vedurijuht suurte lenkstang-vuntside vahelt endast välja kogu päeva pahameele. Turtsatas juurde ka sarkastilist naeru ja jätkas ülejäänud sõitu muutumatu ebameeldivusega. Nagu mul poleks seal päriselt tööd tegevate meeste keskel oma olematu vene keelega juba isegi olnud piinlik ja eksinud tunne. Õnneks oli Dmitri vestlushimulisem. Pakkus mulle ka barankasid, kuigi minu kuldrenette vastu ei soovinud. Tõenäoliselt mitte ebaviisakusest. Dišpetser Arkadi ütles maitsvate arbuuside kohta: „Mitte nagu meie õunad, mida mitte keegi ei taha süüa.” Ka need õunad pärinesid Arkadilt.
Unistena, justkui oleksid silmalaudki killustikku täis, jõudsime hommikul pärast nelja Jõhvi. Seiklesin läbi linna öömajani, et kaks tundi magada ja siis raudteejaama tagasi minna. Väljumine kell kaheksa, seekord juba uue veduriga. Operaili brigaad vahetas välja Eesti Energia veduri. Vagunid olid küll samasugused nagu mõne tunni eest, aga vedurile oli kirjutatud Eesti Raudtee, mitte Operail. Eelmise päeva siseheitlus kõikide küsimustega käis minust taas läbi. Vähemasti oli uksekoht selge, väljas valge ja see oli ka ainuke rong terves jaamas.
Veduris istusid Jaanus ja Martti, kes olid spetsiaalselt minu jaoks kohal. „Oli käsk, et täna on eestikeelne brigaad,” ütles Martti. Jaanus loendas eestlastest vedurijuhte nimepidi sõrmedel. Sai vist kokku kuus. Raudteel on eesti keel haruldane, suhtlus käib vene keeles, olgu siis omavahel veduris või raadiosaatjas kõigi teistega.
Pidime siiski kaks tundi ootama, välja saime sõita kell kümme. „Kurat, miks meid siis nii vara üles aeti?” torises Martti. Pehme voodi asemel olime üleköetud ja higi järele lõhnavas metallkastis, küll suuremas kui Eesti Energia vedur. Võtsin jope, heitsin selle veduri põrandale, sirutasin jalad välja ja magasin, taustaks Jaanuse tahvelarvutist tulev Kanal 2 hommikusaade.
Kell pool kaks jõudsime Tallinna. Mehed lootsid edasi Tapale sõita, et saaks pärast mitut päeva raudteel ka lõpuks koju. Hirmus ragin ja hääl raadiosaatjas kutsus. Mehed vastasid ja muutusid ärevaks. „Mis sealt nüüd tuleb?” küsis Jaanus. Uuriti, mis meestel edasi plaanis on. „Äkki ei lähe ikka koju,” ütles Martti muigega ja vastas raadiosaatjasse, et brigaad on graafiku järgi vaba. Dispetšer kutsus uuesti. „Nii viisakalt pole minu poole kunagi pöördutud,” naeris Martti. Uus ülesanne oli minna kodunt kaugemale, viia muud vagunid Muugale.
Öösel pole Ülemiste kaubajaamas mingit sära, aga valgusteid põleb palju. Rongide puhkepaik on kui tunkedes töömees Ülemiste City pintsaklipslaste kõrval, sellest vaid jänesehaagi kaugusel, kuid ülejäänud maailmale suletud nagu rasketööstuse klaaspärlimäng. Sisse ja välja saab ainult läbi Vesse peatuse, mida ühendab tsiviileluga jalakäijate sild Jeti jäähalli ette. Muu territoorium on kõikjal lukus.
Kell pool üksteist õhtul peatus Vesses Elroni rong. Peatuses viibisin vaid mina, kedagi teist seal ei liikunud. Pidin Ülemiste jaamast leidma Edelaraudtee veduri, mis viib mind koos kolme tuhande tonni lubjakiviga Pärnusse.
Estonia kaevanduses ja Jõhvis läks hästi. Mööda raudteed see üks rong üles otsida polnud keeruline. Ülemistel aga on kümneid paralleelseid rööpaid ja sadu vaguneid. Vedureid ei näinud ma ühtegi. Ei teatud mulle ka Edelaraudteest ega Eesti Energiast öelda, kus rong peaks olema. Edelast kinnitati, et tuleb – äärmisel juhul leian selle jaamast mõni kilomeeter Jõhvi poolt autosilla alt.
Pool tundi kuulasin helisid. Lennukid lennuväljal, kummide vilin maanteel. Raudtee vaikis nii veenvalt, et oleksin peaaegu Vesse peatuses lamades magama jäänud. Olin uppumas unne ja meenutasin endale Tšehhovi Varjat, kes muud ei tahaks kui ainult magada. Virgutuseks läksin laadimisalalt Edelaraudtee rongi otsima. Leidsin jäneseid ja autosilla, kuid mitte ühtegi rongi. Jälle pikutasin Vesse peatuses. Otsustasin, et kell üks mulle aitab. Siis lähen parem koju magama, mitte ei tukasta raudteejaamas.
Rööpad hakkasid karjuma. Metalse piitsahoobi moodi heli ja hõõrumine mööda rööpaid kuulutas millegi tulekut. Kümme minutit hiljem seisis Vesse peatuses mürakas vedur, küljel kiri EVR Cargo. Läksin lähemale, kuid päris sisse ei söandanud kohe ronida. Lehvitasin meestele veduris. Pead jäid paigale. Masin susises, võttis hoo sisse ja sõitis minema.
Läks nii, et kadus. Otsisin seda taga nagu hommikuti võtmeid. Küll autosilla alt, küll raudtee pealt. Tahtsin juba sellest neetud kaubajaamast minema saada. Ent lootus polnud kadunud. Pärnusse minekuks pidi rong suuna võtma 180 kraadi teises suunas, läks aga mujale. Salapärane EVR Cargo võis veel tagasi tulla.
Jälle pikutasin Vesses ja heietasin loobumismõtteid. Jalutasin veel paar korda autosilla juurde, nautisin loodust ja püüdsin mõista, miks jänesed mind kardavad, aga elu raudtee kõrval neid ei häiri. Võtsin Vesse peatuses uuesti pikutusasendi sisse, kui algas uus kolin. Sama vedur ilmus silmapiirile ja sõitis jaamas edasi-tagasi. Ehk otsis ta mind? Siis jäi mu peas lotovõidu staatuse omandanud masin keset jaama seisma ja lülitas mootori välja. Kas nüüd või mitte kunagi! Enam pole aega enne rongile ronimist kolm sekundit mõelda. Meie vahele jäid viis rööbast ja vagun. Kappasin üle rööbaste.
Jõudsin vaguni tagant välja ja pilk püüdis uuesti mu päästjat. Selle aknad olid pimedad. Veel minutite eest rammu täis olnud masina metall naksus jahtudes. Vedur paistis elutu. Võimalik, et ikkagi polnud see õige. Nagu luuraja liikusin kord vedurile lähemale, kord kaugemale. Kui on vale vedur, eks siis keegi ikka tuleb ja ütleb midagi. Ju keegi peab ka veduris olema. Kuhu suutis inimene sealt kahe minutiga kaduda? Aga keegi minuga kurjustama ei tulnud. Ei vedurist ega kaubajaamast. Sain sellest julgust juurde.
Viiendal korral pärast edutuid lähenemiskatseid otsustasin vedurile ronida. Piilusin läbi juhiukse aknaklaasi, et pimeduses paremini näha. Võib-olla vedurijuht magab? Aga vedur oli tühi. Fantoomvedur oli terve öö jooksul üleüldse terves kaubajaamas ainukene ja seegi oli vale.
Tol öösel ei jõudnudki ma Pärnusse. Hommikul selgus, et rong oli sinna läinud minuta. Oli unustatud Edelaraudtee meilivahetuse koopiasse märkimata ja minust ei teatud midagi. Raudtee lähedal elades kuulen teinekord öösiti kaubarongide müra. Küsin endalt nüüd vahel: kas mõni kolin võib olla Pärnu killustikurongi oma? Kahjuks ei saa ma seda kunagi teada."
"17.12.2016, 00:10",sport,https://epl.delfi.ee/artikkel/76623660/lpaevik-sport,LPäevik - Sport,"Tahad ­parimat, aga läheb nagu alati…
Alati ei lähe kõik soovide kohaselt – tahad parimat, aga välja kukub nagu alati. Esmaspäevase Eesti Päevalehe kommentaaris sai kirjutatud Kelly Sildaru nn surmapattudest, kuid see, mis pidi kõlama, ei kõlanud.
Teinekord juhtub, et sinust ei saada aru, kuid vale oleks süüdistada teist osapoolt. Ehk oli tõesti julm laduda lõigud lugejate kommentaaridest, kus Sildaru sõna otseses mõttes sõimatakse, ühte ritta. Aga paraku on need kommentaarid reaalsus. Mõistmatu reaalsus. Miks kirjutavad inimesed täiesti süüdimatut teksti ning teevad sellega teisele haiget ja halba? Kibestumisest? Mida sellega saavutatakse? Enese heaolu – ja seda teiste kulul?
Kriitika on kohane, labane sõim mitte. Aga ka kriitika peaks olema põhjendatud, à la „Peatreener tuleks vallandada sellepärast, et…”. Niisama lahmimine kirjutaja tarkust kindlasti ei näita.
Neiu teiselt planeedilt
Dew Touri pargisõidu võit ei olnud lihtsalt võit, vaid seljavõit või ippon seitsmendal sekundil, kui kasutada teiste spordialade termineid.
Pärast hüppeid juhtis Sild­aru 16,67 punktiga ja tegi siis reilidel kõigi aegade keerulisema kava, nagu spetsialistid väidavad. Poleks Sildarul kummaski sõidus ühel reilil äpardust sisse tulnud, olnuks ta edumaa ka arvudes väljendatuna säärane, nagu mänginuksid konkurendid madalamas liigas.
Hea küll, paljud staarid puudusid, aga kõik, kes kohal olid, on märksa kogenumad kui 14-aastane piiga, mõni on treeninud kauem, kui Sildaru elanud.
Eestil pole pärast taasiseseisvumist olnud sportlast, kes maailmas kestvalt domineeriks. Isegi Andrus Veerpalu kaotas mõnikord klassikasõidus ja Gerd Kanter valitses kettaheites lühikest aega. Ehk on pargisõidus alanud Sildaru ajastu, mis kestab aastaid?"
"26.01.2020, 09:01",arvamus,https://epl.delfi.ee/artikkel/88742091/kolumn-margit-adorf-repinski-voiks-moslemiks-hakata,KOLUMN | Margit Adorf: Repinski võiks moslemiks hakata,"Pommuudis tuli seekord armuelu valdkonnast ja staariks Martin Repinski. Esmalt tõmbas ta Jõhvi linna peale üles suure plakati, kus avaldas armastust Katjale, kellega ta oma abielu ajal sebima hakkas. Poleks ju hullu midagi, sest lahutus samal ajal juba jõustus, kuid plakat oli viimaseks piisaks Martini eksnaise Sireti jaoks, sest tuli välja, et armuvandeplakatiga lehvitamisega samal ajal oli armunud mees oma eksnaisele kirjutanud hoopis sellist juttu, et Katja on maha jäetud ja armuleek südames võbeleb ikkagi hoopis Sireti poole.
Tavalises lugejas tekitas plakat ja hilisem Kroonika artikkel mitmeid küsimusi. Plakati puhul tekkis kahtlus, et küllap on Martin mingi jamaga hakkama saanud, Katja ei taha teda enam ja nüüd Martin arvab, et plakat lahendaks kriitilise olukorra. Oot, kuidas siis Siret, plakatil on kirjas ju hoopis Katja? Kas varsti tulevad uued pulmad? Kellega? Ohjah. Ja lõppude lõpuks võis ju siiski vaid ohata, et näe, ka poliitik on inimene, sest ega Martin ei ole ju ainus mees, kes niimoodi mitme naise vahet jookseb ja räägib kõigile sama juttu, et armastus on vaid tema vastu ja teiste jaoks ei ole üldse silmi. Kui järele mõelda, siis see on ju puhas klassika.
Poliitik, teadagi ju
Pealegi, Martin Repinski on poliitik. Poliitikud ongi sellised, et jooksevad sinna-tänna, kus parasjagu kasulikum on, mõni vahetab erakondi nagu sokke, paari ollakse valmis heitma ka sellega, kelle kohta alles eile räägiti, et üldse ei meeldi. Selles suhtes on imelik hoopis Sireti käitumine, et ta Martini kahepalgelisuse avalikuks tegi. Temagi on ju poliitik.
Siiski, arvatavasti on Siret nüüd eelkõige ema ja alles seejärel poliitik. Martin ei ole tema jaoks enam nupp, kellega poliitiliselt vangerdada, Siret tahab oma pereellu rahu saada ja kui Martin neljasilmavestlustes ei taltu, siis tulebki asi suure kella külge panna. Kaua sa kannatad seda, et tüüp käib sulle kokku rääkimas imelisi muinasjutte ja siis avalikkuse ees salgab ja käitub risti vastupidi, no nagu tüüpiline poliitik.
Vaid EKRE-lased näivad monogaamsetena
Siret ütles õigesti, et niisugune mees on igale naisele nuhtluseks, ükski naine pole ära teeninud seda, et teda sellise vanderselliga karistataks. Eraelus noogutame me kõik sellele kaasa ja oleme nõus. Kui tahad mitut naist korraga taga ajada, siis ole parem vallaline ja ära koli kellegagi kokku. Isegi poliitikas ei saa korraga kahte erakonda kuuluda, ikka pead enne ühest välja astuma kui soovid teise üle hüpata. Kuigi ega sealgi ei ole truudusemurdmine haruldane. Ise kuulub Keskerakonda, aga samal ajal juba sebib sotsidega. Või vastupidi. Ainult EKRE poliitikud tunduvad olevat monogaamsed.
Kuidas aga Martin Repinski saaks olla aus mees? Ta on usklik inimene, vähemalt seda on ta ise tunnistanud. Ka usku saab vahetada! Ta võiks ju hakata näiteks moslemiks, moslemitel on lubatud võtta neli naist. Mormooniks hakata ei saa enam soovitada, sest mormoonid kuulutasid juba 19. sajandi lõpus, et abielus tohiks olla vaid ühe naisega. Nii et ega palju muud variante ei olegi kui moslemiks hakata.
Kui see variant talle ei sobi, siis peaks ta endale lihtsalt tunnistama, et truudus on tema puhul midagi niisugust, mida ta saavutada ei suuda ning edaspidi võiks loobuda abiellumistest. Kristlasena pole sariabiellumine kuigi kena tegu. Kui naise tunnetest ei hooli, siis Jumala ees võiks ju ikka mingi aukartus olla.
Parem juba õudne lõpp
Tegelikult on tore, et aeg-ajalt ka selliseid kelmikaid seiku juhtub. Kahju on küll, et jälle üks pere lagunes ja jälle üks mees osutus libekeelseks petiseks, kuid vähemalt Sireti puhul kehtib nüüd vast see ütlus, et parem õudne lõpp kui lõputu õudus. Väga õige, et sellist asja enam vaka all ei hoidnud! Manipulaatorid tulebki paljastada, mitte nende vaimse terrori all vaikides kannatada. Üha rohkem võiks olla selliseid julgeid naisi, kes ei karda endale tehtud ülekohtust rääkida. No hea küll, mees petab ja läheb teise juurde, selliseid asju ikka on ja saab olema, mis parata. Aga mingugi siis, ärgu enam käigu haavadele soola raputamas, plakatitega vehkimas ja ust kraapimas.
Poliitikas muidugi on see üsna tavaline, et keegi visatakse erakonnast väja, vahepeal on ta kuskil mujal erakonnas, siis võtab väljaviskaja ta jälle tagasi ja elu on lill kuni järgmise hüppeni. Paraku niisugused poliitikas tavapärased lükked eraellu ei kõlba. Ja ongi hea."
"14.01.2020, 00:05",sport,https://epl.delfi.ee/artikkel/88638529/8-kaotust-ja-0-voitu-eesti-koondise-treener-annan-endast-parima-muretsemisele-energiat-ei-kuluta,"8 kaotust ja 0 võitu. Eesti koondise treener: annan endast parima, muretsemisele energiat ei kuluta","„Kui lepingule alla kirjutasin, olid mu mõttes Mait Patrail, Mikk Pinnonen, Dener Jaanimaa. Kogenud meeskond. Siis sai Mait vigastada, Pinnonen lõpetas, tuli hakata uut võistkonda ehitama,” selgitas Rootsi koondisega kaks olümpiahõbedat võitnud Thomas Sivertsson, miks tuli plaani muuta. Ja muutused võtavad aega. Nüüd on kõik paremad mängijad ta käsutuses ja mingis mõttes on käes 2018. aastal ametisse määratud rootslase tõetund – võit süstiks uut lootust, kaotus ei tahaks hinge mahtuda. Sivertssoni leping lõppeb juunis.
Läti on ilmselt ikka seal, neil on Dainis Krištopāns, võib-olla isegi maailma parim mängija. Ta muudab teisi paremaks ja kasvatab usku. Loodame, et uus süsteem, kus EM-ile pääseb 16 asemel 24, avab võimalusi väiksematele. Ka alagrupi kolmas võib sinna jõuda. Muidugi on Eestilgi väljavaated olemas.
Muidugi on nüüd kergem, aga Euroopa käsipallis on palju võistkondi, mis tugevnevad. Meie grupis olid Sloveenia, Läti ja Holland, nad on Eestist kõrgema asetusega (kõik kolm pääsesid EM-ile – M. R.). „Lihtne” ei ole õige sõna. Peame austama teisi tiime ja oma asetust.
Muidugi on mõnusam võita. Eelmises tsüklis jäime alla kõrgema asetusega tiimidele. Väärtustame seda, et paljudes mängudes olime mängus sees 50–55 minutit.
Jah, võtame Sloveenia mängu, pärast 25 minutit oli seis 10 : 9. Siis panid nemad sisse Dean Bombači, kes mängib Meistrite liigas, meie Eesti liiga või Saksamaa kolmanda liiga palluri. Seal on vahe.
Eesti koondis on mul üks töödest, veel on töökoht Rootsis, õpetan koolis noori käsipallureid. Olen ka ühes klubis, vastutan kahe võistkonna eest. Koondisetöö, mis mulle väga meeldib, on osalise koormusega. Annan endast alati parima. Arvan, et areneme meeskonnana, meil oli nüüd Käärikul hea nädal. Seni, kuni teen tööd parimal moel, nagu oskan, ei kuluta ma energiat muretsemisele, et võite pole veel tulnud.
Sloveeniaga väljas, tulime järele ja nad olid väga pinges. Olime viis minutit enne lõppu kahe väravaga maas ja oli kasutada kontrarünnak, ent see jäi realiseerimata. Olime nii lähedal meeskonna vastu, mis eile alistas EM-il Göteburgis Rootsi. Teame oma parimate perioodide põhjal, et taset jätkub, oluline on hoida seda kauem.
Annan endast parima, valmistun ette, nagu oskan. Olen näinud kolme mängu, mis nad pidasid eelmisel nädalal (MM-valiksarjas kaotati Slovakkiale, Leedule ja Fääri saartele – M. R.), vaatasin oktoobris peetud mänge Lätiga, lõikasin kokku videod varasematest EM-valikmängudest. Kui Luksemburg võidab, on see Eesti käsipallile muidugi halb, aga loodan, et ma andsin midagi siiski Eesti käsipalli tulevikule. Pean silmas noormängijate harimist ja tulevikuks pinna loomist. Igal juhul tulevad uued tiitlivõistlused ja kvalifikatsioonid, käsipallis käib asi nõnda, jalgpallis on raskem, tiitlivõistluste vahel on pikemad pausid. Austan Luksemburgi, nad võitsid sügisel ka Lätit, aga esimest korda võib öelda, et oleme kerge soosik.
Arvan, et paljud teised riigid arenevad kiiremini. Üks vaatenurk on see, kui suur on kodune liiga. Meil on ilmselt üks väiksemaid. Eestis on kuus klubi, Luksemburgis ilmselt 12. Islandil, mille rahvaarv on 300 000, mängivad kõik käsipalli. Üks probleem Eestis on mängijate vähesus. Mida rohkem lapsi ala harrastab, seda rohkem talente esile kerkib. Käsipalli mängitakse liiga vähestes kohtades.
Põlvas ja Kehras tehakse head tööd, kuid seda tuleks teha ka mujal. Võib-olla eestlased ei näe, kuidas mujal asjad on, kui palju on mängijaid. Näiteks naiste ja tüdrukute käsipalli Eestis eriti ei ole, Rootsis on poisse ja tüdrukuid trennides sama palju. Muidugi tekib siin ka vastuolu: tahame suuremat kohalikku liigat, samal ajal soovime ka mängijaid välja saada. Tahan, et nad mängiksid tugevamates liigades. Mitte, et „oh on hea küll, et mul on leping Saksamaa kolmanda liiga klubiga”. Kõrgemale-kõrgemale!
EM-il on üks suur üllatus juba juhtunud, mullune MM-pronks Prantsusmaa jääb alagruppi toppama.
Prantslased kaotasid nii Norrale kui ka Portugalile, kes tagasid koha 12 hulgas. Portugaliga on Thomas Sivertssonil eriline suhe, sest aastatel 2006–2012 oli ta seal abitreener. „Portugal on mu südames endiselt, ehitasime seal võistkonda üles, alustasime mängimist väikestes hallides. Tahaksingi Portugali nimetada EM-i jokkeriks,” sõnas Sivertsson, kes läks Portugali endise tiimikaaslase Mats Olssoni palvel. „Nad pääsesid EM-ile, aga varasem peatreener lahkus ja väravavahtide treenerina tegutsenud Mats paluti peatreeneriks. Mina olin olnud Koldingu klubis mängija ja treener, Mats helistas mulle: „Thomas, mind pandi Portugali peatreeneriks, aga ma ei tea rünnakust mitte midagi. Tahan mängida nagu sina Koldingus!””"
"27.09.2016, 00:10",sport,https://epl.delfi.ee/artikkel/75727337/kas-liivaste-jalgadega-vaikeveli-sulgeb-eesti-vorkpallurite-tee-em-ile,Kas liivaste jalgadega väikeveli sulgeb Eesti võrkpallurite tee EM-ile?,"Läti võrkpall oli Nõukogude Liidu ajal väga kõva. Tallinna Kalev pallis 1970. ja 1980. aastatel valdavalt esiliigas, Riia Radiotehniķis oli meistriliigas tegija, säras ka Euroopa karikavõistlustel. Sel sajandil on jõujooned muutunud. Eesti on jõudnud kolmel korral EM-finaalturniirile, Läti pääses nelja aasta eest valiksarjas korra play-off’i, kuid pärast kuldset geimi tunnistati türklaste paremust. Mängudega oleme kokkuvõttes peal 16 : 9. Eesti ja Läti ühisliigas on meie klubid võidutsenud kümme aastat jutti.
Ühisliiga tõttu on kahe riigi võrkpall ühte põimunud: võib jääda mulje, nagu oleks Läti volle Eesti võrkpalli väikeveli. „See on petlik,” pole koondise sidemängijast kapten Kert Toobal nõus. „Eesti klubid on olnud paremini organiseeritud. Meil on olnud võimekust tuua välismängijaid, tihti just lätlasi. Oleme end Läti sulgedega ehtinud.”
„Läti võrkpall on valinud veidi teise tee ja see on end ka õigustanud. Nad on arendanud rannavollet, sinna on suunatud palju raha ja tähelepanu,” märkis endine koondislane Argo Meresaar. Nelja aasta eest pälvisid Mārtiņš Pļaviņš ja Jānis Šmēdiņš olümpiapronksi.
Käimasolevas valiksarjas on Läti väga kindlalt esinenud. Suhteliselt hõlpsalt saadi kahel korral jagu Horvaatiast ja Iisraelist, korra tehti selg prügiseks ka Slovakkial. Eesti kogus kuue mänguga kaheksa punkti, oma grupis napilt teiseks jäänud Läti 15. „Paneksin Läti samasse klassi Rootsi ja Valgevenega. Kui vaatame viimast viit-kuut aastat, on Lätil olnud üksikuid välgatusi. Eesti on favoriit,” arvas koondise eelmine juhendaja Avo Keel. „Võit on topeltvõit, kaotus topeltkaotus. Kaalul on rohkem kui elu,” toonitas Meresaar.
 
Suurimaks punktitoojaks (keskmiselt 4,8 geimis) on 202-sentimeetrine vasakukäeline diagonaalründaja Hermans Egleskalns. Nurgaründajatena kannavad põhiraskust osav Romans Sauss ja rannavolles olümpiale pääsenud kogenud 34-aastane Ruslan Sorokins. Libero on Ingars Ivanovs, temporündajateks Andis Cimoška ja Pärnuga liitunud Toms Švāns. „Meie keskmised peaksid lätlastest paremad olema, eelkõige rünnakul,” arvas Keel.
Avamäng Jelgavas, teine Tondirabas
Eesti võrkpallikoondis harjutab kuni laupäevase play-off’i avamänguni Poolas Lubinis.
Esimene mäng toimub laupäeval Jelgavas, kordusmatš 9. oktoobril Tondiraba jäähallis. Eesti koondis pääseb Tondirabasse harjutama alles järgmise kolmapäeva õhtul. „Koduväljakust rääkida ei saa, meie jaoks on selleks Lubini hall,” naljatas kapten Kert Toobal, kelle sõnul pole halliga harjumine kuigi raske."
"11.03.2021, 12:19",arvamus,https://epl.delfi.ee/artikkel/92810693/mart-vorklaev-valitsus-pani-eesti-lukku-ning-mingit-eriolukorda-vaja-ei-lahe-juhtimine-on-kaja-kallase-kaes,Mart Võrklaev: valitsus pani Eesti lukku ning mingit eriolukorda vaja ei lähe. Juhtimine on Kaja Kallase käes,"Me peame pandeemiaga võitlemiseks kõik ühiselt pingutama, sest viirus on salakaval. Selleks, et ta leviks üha laiemalt, ei ole vaja palju. Viiruse kasvutrendi peatamiseks on meil vaja, et viirusega juba nakatunud inimesed ei nakataks teisi. Me peame viiruse levikuahelad katki raiuma.
Kindla eemärgiga koroonaviirust võita otsustas valitsus panna Eesti sellest neljapäevast lukku. Kinni on koolid ja huviharidus ja palve on lapsi ilma vältimatu vajaduseta lasteaeda mitte viia. Suletakse kaubandus- ja toitlustusasutused, välja arvatud elutähtsad poed ja kaasamüük. Suletakse spordi- ja teatrisaalid, tänaval tohib liikuda ainult 2+2 reeglit järgides ja teenindusasutused tohivad töötada kuni 25% täituvusega.
Eriolukorda pole vaja
Opositsioon püüab luua muljet, et viirusega paremini võitlemiseks on vaja kuulutada välja eriolukord nagu möödunud kevadel. Tuleb aga aru saada, et meil on võrreldes eelmise kevadega üks suur erinevus, nimelt eelmainitud piirangute kehtestamiseks ja Eesti lukku panemiseks polegi eriolukorda üldse vaja. 18. mail 2020 jõustusid riigikogus vastu võetud nakkushaiguste ennetamise ja tõrje seaduse (NETS) ning hädaolukorra seaduse (HOS) muudatused, millega valitsus sai õiguse kõiki piiranguid nakkushaiguse leviku tõkestamiseks kehtestada ja need ongi juba tänaseks kehtestatud.
Eestis on juba pikemat aega tervisealane hädaolukord. See tähendab kriisi, mida lahendatakse riigiasutuste kiire kooskõlastatud tegevuse abil, rakendades tavapärasest erinevat juhtimiskorraldust ja kaasates rohkem inimesi. Viirusel pole aga tegelikult õrna aimugi, kas meil on eri-, häda- või tavaolukord. Viirus saab nakatada inimesi siis, kui need on ilma enesekaitsevahenditeta liiga kaua lähikontaktis viirusekandjatega või puutuvad viirusega mõnel teisel viisil kokku.
Poleks imerelv
Seega sisuline vajadus eriolukorra kehtestamiseks puudub. Ainus, mida eriolukord juurde annaks, on kaitseväe ja kaitseliidu ilma ajalise piiranguta kaasamine. Ilma eriolukorrata saab kaitseväge ja kaitseliitu kaasata kuni 30 päevaks, eriolukorras aga kuni eriolukorra lõpuni. Samuti annab eriolukord võimaluse kohustada inimesi või asutusi sundtööle, näiteks tervishoiuteenuse osutajaid saata teise piirkonda. Aga kuna hetkel on igal pool tervishoiutöötajatest puudus, siis ka seda meedet ekspertide sõnul praegu vaja ei ole. Erioukord ei ole imerelv, nagu ütleb endine õiguskantsler Allar Jõks.
Valitsusel ei jää ükski piirang kehtestamata ega ükski viiruse tõrjumiseks vajalik samm astumata lihtsalt sellepärast, et meil ei ole välja kuulutatud eriolukorda. Peaminister on korduvalt öelnud, et tal pole täna ühtegi seaduslikku takistust COVID-19 kriisi juhtimisel. Opositsiooni esindajad püüavad näidata, et kriisi ei saa ilma eriolukorrata juhtida, aga mina usaldan siin küll Kaja Kallast.
Just valitsus peab juhtima
Selle kriisi juht on peaminister Kaja Kallas ja valitsus on tema kriisimeeskond. Koroonakriisi ei saa delegeerida ühelegi kriisijuhile, sest siis peaks riigijuhtimise andma väljapoole valitsust. Eriolukorra kehtestamine ei peata viiruse levikut, vaid viiruse levik peatub, kui piirangute mõjul inimeste omavahelised kontaktid vähenevad. Eesti läheb neljapäeval lukku, ilma et eksisteeriks mingit vajadust eriolukorra järgi. Juba kehtestatud ulatuslike ja rangete piirangutega on valitsus kuulutanud koroonaviirusele sõja.
Panen kõigile inimestele veelkord südamele: järgige valitsuse ja terviseameti antud juhiseid, töötage võimalusel kodust, ärge käige haigena väljas, vähendage kontakte ja kandke maski. Näiteks Leedul õnnestus nakatumiskõvera tipust pooleteist kuuga päevaseid nakatumisi vähendada kuus korda. Meid toetavad ka üha kiirenev vaktsineerimine ja kevade tulek, aga kõige suurema panuse koroonaviiruse võitmiseks saame ja peame andma ise oma igapäevase vastutustundliku käitumisega."
"02.08.2020, 18:50",valismaa,https://epl.delfi.ee/artikkel/90620449/siberlaste-mass-kaug-ida-ja-siber-kaugenevad-moskvast,Siberlaste mäss. Kaug-Ida ja Siber kaugenevad Moskvast,"Venemaal Kaug-Idas on juba ligi kuu aega toimunud rahvarohked meeleavaldused. Tuhandeid inimesi on ajanud tänavatele rahulolematust väljendama tõsiasi, et 7. juulil arreteeriti 15 aasta taguses mõrvas süüdistatuna Habarovski krai kuberner Sergei Furgal. Nüüdseks on meeleavaldused levinud teistessegi linnadesse, sealhulgas regiooni ühte olulisemasse keskusse Vladivostokki.
Rahulolematus Moskva poliitikaga on hõõgunud teisel pool Uurali mäestikku kauemgi. Regioon, mille ametlik nimi on Siber ja Kaug-Ida, moodustab üle 70% Venemaa föderatsiooni territooriumist, kuid seal elab vaid natuke üle viiendiku riigi elanikkonnast. Uurali-tagune on Venemaa peamine ressursikoloonia, sest sealt tulevad peaaegu kõik olulised maavarad. Seetõttu tegutsebki riik Siberis, nagu koloonias ikka tegutsetakse – prioriteetne on föderaalne sissetulek ja kõik muu tuleb alles pärast seda.
Paljudele Siberi ja Kaug-Ida elanikele ei meeldi end lüpsta lasta. Kõiki vähegi kasumlikke majandussektoreid juhitakse Moskvast või valitsevad nende üle Moskvast tulnud inimesed ja ettevõtted. Ka suur osa teenitud kasumit läheb tagasi Moskvasse. Kohalikud peavad sellist poliitikat ebaõiglaseks.
Kaug-Idas on ammusest ajast saadik olnud omaenda Siberi identiteet. Kohalikud venelased peavad ennast siberlasteks – sibirjak’ideks. Viimase kümne aastaga on nende identiteet Moskvast tuleva tsentraliseerimise tõttu tugevnenud. Siberlaste seas tegutsevad oma kultuuri- ja ühiskondlikud ühendused, Siberil on oma lipp ja muud sümbolid, mida saab osta ka internetipoodidest. 2000. aastate keskpaigas tegutsesid Kesk-Siberis ka väikesed separatistlikud rühmad, kelle eesmärk oli rajada sõltumatu Siberi konföderatsioon. Nende tegevus lõpetati üsna operatiivselt ja osa neist istub seniajani separatismis süüdistatuna vangis.
Siberlased peavad end Venemaa rikkuse loojateks, sest suur osa neist töötab maavarasid kaevandavas või sellega seotud majandussektoris.
Siberlased peavad end Venemaa läänepoolsete osade elanikest töökamaks, karmimaks ja tugevamaks. Läänepoolseid nimetatakse Siberis üldiselt moskvalasteks – moskvitši. Siberlased peavad ennast Venemaa rikkuse loojateks, sest suur osa neid töötab maavarasid kaevandavas või sellega seotud majandussektoris.
Venemaa Kaug-Ida on peamiselt slaavi elanikkonnaga regioon, kus peale venelaste elab ka palju ukrainlasi. Tihedam asustus on Vaikse ookeani ääres. Teistest piirkondadest, kus domineerivad venelased – Kesk- ja Lääne-Siberist –, eraldab Kaug-Ida mitme tuhande kilomeetri laiune mittevene regioonide ala: Sahha (end Jakuutia), Tõva, Burjaatia, kaks Altai ala ja Hakassia.
See kõik on aastakümnete jooksul võõrandanud kaugidalasi Moskvast ja Venemaa lääneosast üldse. Hoolimata pidevalt kõlavatest lubadustest, et Venemaa Kaug-Idast arendatakse Aasia majanduskeskus, pole regioonis midagi olulist muudetud. Hiina-Venemaa piiriülene erimajandustsoon on praegu traataiaga piiratud territoorium, kus seisavad tühjad laod. Primorje kobarsadama vöötme rajamine pole toonud kaubavooge ega parandanud kohalike elujärge.
Seda tundlikumad on inimesed igasuguse Moskva sekkumise vastu. Eriti kui selle tagajärjel võetakse ametist maha kuberner, kes paistis kohalike elanike huvidest tõesti hoolivat ja püüdis piirkonna elu edendada. Kuna seal kandis on vabamõtlemist ja opositsioonilisust kogu aeg rohkem sallitud, olid kaugidalased nähtavasti palju rohkem valmis tänaval meelt avaldama kui muude Venemaa piirkondade elanikud. Ent see, kui palju neid välja tuli, üllatas siiski kõiki.
Meeleavaldajaid on hakatud vahistama
Vihmasest ilmast hoolimata avaldati Habarovskis neljandat laupäeva järjest meelt vangistatud kuberneri Sergei Furgali toetuseks ja keskvõimu vastu. Meeleavaldajaid oli siiski vähem kui eelmistel nädalatel. Linnavalitsuse hinnangul piirdus osalejate hulk 3500-ga, kohaliku meedia teatel võis ulatuda 10 000-ni.
Politsei pole Habarovski meeleavaldusi seni takistanud, kuid eelmisel nädalal mujal Venemaal toimunud toetusmeeleavaldustel peeti kinni 70 inimest. Pooled neist vahistati Moskvas ja Peterburis, teatas vaatlusrühm OVD-Info. Meeleavaldajate ja aktivistide vahistamisest teatati ka Vladivostokist, Komsomolskist Amuuri ääres, Južno-Sahhalinskist ja teistest Kaug-Ida linnadest. Habarovskis arreteeriti reede hommikul blogija Aleksei Romanov, kes meeleavaldusi pidevalt kajastas."
"17.07.2017, 00:06",uudised,https://epl.delfi.ee/artikkel/78886882/puu-kuljest-murdunud-oks-vigastas-kahte-noort,Puu küljest murdunud oks vigastas kahte noort,
"20.07.2016, 23:55",sport,https://epl.delfi.ee/artikkel/75117295/fakte-ragnar-klavani-kohta,Fakte Ragnar Klavani kohta,"2002: tegi 16-aastaselt Viljandi Tuleviku särgis debüüdi Eesti meistriliigas.
2003: läbimurdeaasta. Jõudis FC Florasse (tulles kohe ka Eesti meistriks) ja debüteeris ka Eesti koondises – 17-aastasena!
2004: esimene välisleping, kosijaks Oslo Vålerenga.
2005–2009: mängis end pildile Hollandi liigas, kus temast sai kiiresti ja kindlalt Almelo Heraclese põhitegija.
2009: leping ja Hollandi meistritiitel AZ Alkmaariga kuulsa Louis van Gaali käe all. Klavanist sai esimene Eesti jalgpallur, kes on teinud kaasa Meistrite liiga alagrupiturniiril.
2012: siirdumine Bundesligasse ja FC Augsburgi. Fakt, et ta tegi nelja hooaja jooksul meeskonna 136-st Bundesliga kohtumisest kaasa 125, ütleb Klavani rolli kohta kõik.
2016: algab FC Liverpooli ajastu.
Eesti koondist on Klavan esindanud 112 korda ja löönud kolm väravat. Kolm korda (2012, 2014, 2015) on ta valitud Eesti parimaks jalgpalluriks. Ta on Eesti koondise kapten."
"15.03.2016, 11:21",valismaa,https://epl.delfi.ee/artikkel/73951129/esimene-grupp-vene-lennukeid-lendas-suuriast-koju,Esimene grupp Vene lennukeid lendas Süüriast koju,"Kaitseministeeriumi teatel toimuvad Vene lennukite lennud koju gruppidena.
„Iga grupi koosseisu kuulub „liider“ – sõjaväe transpordilennuväe lennuk (Tu-154 või Il-76), milles veetakse insener-tehnilist personali ja lennuväe ja materiaal-tehnilist vara, ning sellele järgnevad erinevat tüüpi Vene lahingulennukid,“ teatas kaitseministeerium.
Grupid lendavad koos kuni Venemaa piirini, pärast mida lendavad kõik lennukid juba iseseisvalt oma alalistesse baasidesse. Vajaduse korral tehakse Venemaa sõjaväelennuväljadel vahemaandumisi tankimiseks ja tehniliseks kontrolliks.
Venemaa president Vladimir Putin teatas esmaspäeval, et Venemaa alustab peamiste jõudude Süüriast väljatõmbamist."
"04.04.2016, 12:01",valismaa,https://www.delfi.ee/artikkel/74134701/bakuu-havitati-armeenlaste-staap-koos-kindralitega-stepanakert-hukkunud-on-300-aserit,Bakuu: hävitati armeenlaste staap koos kindralitega; Stepanakert: hukkunud on 300 aserit,"„Karabahhi jõud tekitavad vastasele märkimisväärset kahju elavjõus ja sõjatehnikas ning võtsid edasi liikudes oma kätte initsiatiivi kirde- ja kagusuunal,“ ütles Armeenia kaitseministeeriumi pressiesindaja Artsrun Ovannisjan RIA Novosti vahendusel.
Ka Bakuu kinnitas aktiivse lahingutegevuse taas algamist kontaktjoonel.
„Olukord rindejoonel jääb pingeliseks,“ ütles Aserbaidžaani kaitseministeeriumi pressiteenistuse juht Vagif Dǝrgaxlı.
Hiljem teatas Aserbaidžaani kaitseministeerium Armeenia armee staabi hävitamisest Mägi-Karabahhis.
„Täpse vastulöögiga, mille andsid Aserbaidžaani väed, hävitati Armeenia relvajõudude komando- ja staabipunkt, mis tegutses okupeeritud Aserbaidžaani territooriumidel. Selle tulemusena on tapetud suur hulk vastase sõjaväelasi, sealhulgas ohvitsere kindrali ja polkovniku auastmetes,“ teatas Aserbaidžaani kaitseministeerium.
Tunnustamata Mägi-Karabahhi vabariigi kaitseministeerium lükkas selle informatsiooni aga ümber.
„Ootame videotõendeid, millest Aserbaidžaani pool räägib. Ainult et mida nad saavad esitada, kui mingit komando- ja staabipunkti hävitamist pole mäletatavasti olnud. Rääkida kindralite ja polkovnikute hukkumisest on üldse mõttetu,“ ütles pressiesindaja Senor Asratjan.
Mägi-Karabahhi vabariigi jõustruktuuride allikas teatas samas Interfaxile, et Aserbaidžaani armees on langenuid 300, haavatuid üle tuhande ning hävitatud tanke 20.
Bakuus nimetati neid väiteid naeruväärseteks ja teatati, et alates konflikti ägenemisest on Aserbaidžaan langenutena kaotanud 15 meest."
"29.06.2018, 00:06",valismaa,https://epl.delfi.ee/artikkel/82876527/jyrki-katainen-lahkub-poliitikast,Jyrki Katainen lahkub poliitikast,"Euroopa Komisjoni asepresident ja Soome endine peaminister Jyrki Katainen lahkub poliitikast. Ta ei kavatse pärast järgmisel kevadel toimuvaid Euroopa Parlamendi valimisi komisjoni presidendiks pürgida, nagu Brüsselis on pikka aega räägitud.
„Olen seda pikalt mõelnud ning otsustasin, et ei osale nendel võistlustel. Jätkan tööd ametiaja lõpuni,” ütles Katainen üleeile Brüsselis Soome ajakirjanikele, vahendab Helsingin Sanomat.
46-aastane Katainen ei soovi naasta ka Soome poliitikasse. Ta põhjendas seda perekondlike põhjustega. Kataineni naine Mervi Katainen tahab järgmise aasta kevadel kandideerida Soome Eduskuntasse ja abielupaar on otsustanud, et ei taha elada eri linnades. Neil on kaks väikest tütart.
Jyrki Katainen ütles, et ei ole aktiivselt uut tööd otsinud, kuid tahab teha midagi muud kui poliitika. Teda huvitaks töö mõnes organisatsioonis või majandusvaldkonnas.
Kataineni otsus avab võimaluse, et Soome koonderakond kaasab nn esikandidaadivõitlusse Euroopa Liidu ringkondades kogenud ja tuntud endise peaministri Alexander Stubbi, kes on praegu Euroopa Investeerimispanga asejuht.
Selline võitlus toimub järgmisel sügisel Euroopa Parlamendi suurimas, Euroopa Rahvapartei (EPP) fraktsioonis, kuhu Soome koonderakond kuulub. Fraktsioon valib oma kandidaadi Euroopa Komisjoni presidendi kohale 7.–8. novembril Helsingis.
Stubb ütles kevadel oma 50. sünnipäeva intervjuus Aamulehtile, et teda huvitaks Euroopa Komisjoni presidendiks kandideerimine.
„Enne kui Katainen otsustab, kelleks ta tahab suurena saada, ei pea ma selle pärast muretsema. Kui Jyrki läheb esikandidaadiks, toetan teda. Kui ta ei lähe, lähen joonestuslaua äärde,” ütles Stubb.
Üldiselt räägitakse Brüsselis, et EPP tippkandidaadi favoriit on 67-aastane prantslane Michel Barnier, kes on praegu Euroopa Liidu poolne Brexiti-läbirääkija."
"01.04.2016, 14:55",arileht,https://epl.delfi.ee/artikkel/74117207/lennuameti-juht-me-ei-pane-aviesi-kinni-me-anname-voimaluse-asjad-korda-teha,"Lennuameti juht: me ei pane Aviesi kinni, me anname võimaluse asjad korda teha","""Me ei pane ettevõtet kinni, me anname võimaluse kuue kuu jooksul asjad ümber teha ja tulla kasvõi homme meie juurde korrektsete dokumentidega ja siis saavad nad taastada oma sertifikaadi,"" selgitas Telve täna pärastlõunal toimunud pressikonverentsil.
Lennufirma üks omanikest Allan Soll pidi Telve sõnul otsusest teadlik olema ja see ei saanud talle üllatusena tulla. Täna hommikul väitis Soll mitmel pool meedias, et lennuameti otsus tuli neile üllatusena. Telve kinnitusel oli Avies teadlik otsusest ja tagajärgedest.
“Soll keeldus hommikusel kohtumisel teadet vastu võtmast ja otsusele allkirja ei andnud, küll aga võtsid nad otsuse lisa kaasa, kus olid kõik puudused kirjas,” lisas Telve.
Lennuamet tuvastas Aviesil kokku 47 puudust neljas erinevas valdkonnas. Need neli valdkonda olid vastavussseire, ohutusjuhtimissüsteem, reaalne lennutegevus ja maapealne teenindus. Tavaliselt kõrvaldatakse sellised puudused, mida amet Aviesile süüks pani, mõne nädala jooksul. Kas Avies on jätnud puudused kõrvaldamata rahapuudusel või kulude kokkuhoiuks, Telve spekuleerida ei soovinud.
Kuningas: oleme suvest saadik silma peal hoidnud
Majandus- ja kommunikatsiooniministeeriumi asekantsler Ahti Kuninga sõnul on Aviesil silma peal hoitud eelmise aasta suvest kui algas nende pankrotiprotsess. “Meie jaoks oleks muidugi kõige lihtsam kui nad puudused kõrvaldaksid ja jätkaksid korrektselt oma tegevust, aga valmistusime võimaluseks, et peame uut hanget korraldama,” selgitas Kuningas.
Hanked on Kuninga sõnul aga keerulised protsessid ning sageli nad vaidlustatakse, mistõttu võib uue teenusepakkuja leidmine viibida. “Me oleme valinud läbirääkimistega hankemeetodi ja loodan, et enne jaanipäeva on meil uus lendaja olemas. Loodetavasti saame jätkata samas mahus, sest riigieelarvest on ette nähtud ikkagi kindel summa,” lisas ta. See tähendab, et kui teenus siiski peaks kallinema, peab riik tellimuse mahtu vähendama.
Hetkel pole lendude mahtu plaanis ministeeriumil muuta, hankega tellitakse endiselt 12 lendu nädalas mõlemal - Kuressaare ja Kärdla - suunal.
Kuningas lisas, et Avies peab reisijatele raha tagasi maksma, sest ettevõte ju tegutseb. ""Saan aru, et Avies on ka organiseerimas alternatiivseid transpordivõimalusi. Riik sellega ei tegele ega pea ka seda tegema,"" märkis ta."
"26.06.2015, 00:30",arileht,https://epl.delfi.ee/artikkel/71782481/hellenid-ei-soovi-pensione-puutuda,Hellenid ei soovi pensione puutuda,"Foto: AFP/Scanpix
Kreeka kulutab Euroopa Liidu riikidest pensionitele kõige suurema osa oma SKT-st, sest lausa viiendik populatsioonist on üle 65-aastased.
Riigi pensionikulud on suured, kuid need jagunevad mitme miljoni pensionäri vahel, mistõttu pea pooled neist elavad alla vaesuspiiri ehk 665 euroga kuus.
Tihtipeale on pension ka Kreeka perede peamiseks sissetulekuks. 60% riigi noortest on töötud ning paljud inimesed otsivad võimalust jääda varakult pensionile, sest nad ei suuda tööd leida. Tervelt miljon pensionisaajatest on alla 65 aasta vanused. "
"21.12.2015, 10:11",arileht,https://epl.delfi.ee/artikkel/73255777/elektrilevi-hangib-rohkem-kui-13-miljoni-euro-eest-trafosid,Elektrilevi hangib rohkem kui 13 miljoni euro eest trafosid,"Viieks aastaks sõlmitavate raamlepingute eeldatav maksumus on rohkem kui 13 miljonit eurot, teatas Elektrilevi.
Võrreldes peagi lõppevate lepingutega soetatakse uue hankega kõik senisest väiksemate kadudega trafod, mis vastavad uuele Euroopa Komisjoni määrusele.
„Vähendatud kadudega trafode kasutamisel muundub väiksem osa elektrivõrku läbivast elektrienergiast soojuseks ning seetõttu vähendavad uued trafod elektrivõrgu energiakadusid,“ tõi uute seadmete eelised välja Elektrilevi ehitusosakonna juhataja Kristo Külljastinen. Vähese tarbimise korral aitavad uued trafod vähendada kadusid kuni veerandi võrra.
Riigihanke võitjatega sõlmib võrguettevõte viie aasta pikkuse raamlepingu 3+2 põhimõttel. Viie aastase perioodi jooksul hangib võrguettevõte lepingupartneritelt hinnanguliselt üle 3000 keskpinge trafo.
Hanke pakkumise esitamise tähtaeg on 18. jaanuaril 2016 kell 15.00.
Trafod on elektrivõrguseadmed, mis muundavad kõrgema pinge madalamaks ning ühendavad erineva pingega võrguosad ühiseks elektrivarustussüsteemiks."
"11.11.2015, 15:41",valismaa,https://epl.delfi.ee/artikkel/72929013/putini-sonul-ei-lase-venemaa-end-relvastumisvoidujooksu-tommata,Putini sõnul ei lase Venemaa end relvastumisvõidujooksu tõmmata,"„Me ei kavatse end lasta tõmmata mingisse relvastumisvõidujooksu. Seda enam kellelegi järele jõuda või kellestki ette jõuda. Me peame lihtsalt tasa tegema 1990. ja 2000. aastate vahetusel käest lastu, kui relvajõud ja ka sõjatööstuskompleksi ettevõtted ise olid krooniliselt alarahastatud,“ ütles Putin TASS-i vahendusel.
Putini sõnul hoitakse riiklike kaitsetellimuste täitmise tempot heal tasemel. „2015. aastal saabus vägedele neljandiku võrra rohkem uusi ja moderniseeritud relvatüüpe kui 2014. aastal. On tähtis, et kohale jõudnud tänapäevast relvastust kasutatakse intensiivselt,“ ütles Putin.
Lisaks sellele teatas president, et impordi asendamine riigikaitsevaldkonnas peaks positiivselt mõjuma ka majanduse tsiviilvaldkondadele."
"28.07.2018, 00:05",kultuur,https://epl.delfi.ee/artikkel/83095203/eestlaste-moodsad-kodud-sektsioonkapist-vintage-mooblini,Eestlaste moodsad kodud. Sektsioonkapist vintage-mööblini,"Foto: Jan Henrik Pärnik
Näitus algab 1920-ndate kodudest ja tekitab nostalgiat vaatajates, kes tunnevad ära oma kunagisse elamisse kuulunud mööbliesemed või vanavanemate juures au sees olnud kodumasinad.
Muuseumi direktor Triin Ojari selgitab, et noores Eesti Vabariigis võeti snitti eeskätt Saksamaast, kuigi juba siis toodi eeskujuks ka Skandinaaviat. Suuri mööblitootjaid Eestis polnud, kuid üle riigi tegutses kokku üle 300 väikese tisleritöökoja. Kodumööbel telliti kodulähedaselt tislerilt Saksa kataloogide järgi. Need väljaanded olid kodusisustajatele eeskujuks teise maailmasõjani.
Sisearhitekti eriala oli Eestis küll tuntud juba 1930. aastatel, ent laiema kandepinna sai see alles 1950-ndate teises pooles, kui tollase kunstiinstituudi (praeguse EKA) lõpetas esimene põlvkond ruumikujundajaid. Mõnigi neist läks tööle mööblivabriku Standard konstrueerimisbüroosse, mille kavandite järgi tegid mööblit teisedki Eesti mööblivabrikud. „1930-ndatel võis professionaalseid sisearhitekte ühe käe sõrmedel üles lugeda, tihti kujundasid mööblit hoopis arhitektid,” sõnab Ojari.
Tänapäeval võib tunduda uskumatu, et Tallinna kunstihoones korraldati 1930-ndatel mitu mööblinäitust aastas. Kuidas ilusasti elada ja milline võiks olla kena kaasaegne kodu, oli tollal popp teema.
1920-ndatel püüti eluruume jaotada n-ö tsoonideks, kus olid privaatruumid ja avalikud alad. Järgiti põhimõtet, et söögituba, saal ja kabinet asusid eraldi. Teisalt hakati just sel kümnendil rohkesti ehitama väikeste, kahe-kolmetoaliste korteritega elamuid, mida näeb näiteks Kalamajas. „Inimesi ärgitati loobuma saalist ja kabinetist, kõik tegevused soovitati viia elutuppa. See peegeldus ka mööblis: elutoamööbel muutus kombineeritavaks, seda sai osta jupikaupa ja eri esemed sobisid omavahel kokku. Uudisena tuli pehme mööbli nurk lugemiseks või kirjutamiseks, samuti madal diivanilaud ja elutoa uhkus – raadio. Uued tooted olid puhvetkapid, mille klaasi taha sai panna Lorupi klaase või Langebrauni serviisi.”
Sada aastat tagasi olid hügieeniruumid Ojari sõnul veel algelised. Eeslinna puumajades oli 1920. aastatel levinud ühine vannituba keldris pesuköögi kõrval. WC võis olla korteris, aga võis olla ka mitme korteri peale koridoris. Ent paljudes kesklinna majades oli tollal juba soe vesi, omaette vannituba ja keskküte.
Eluruumi suurus pole Ojari sõnutsi aja jooksul kuigivõrd muutunud, ühes korteris või majas elab lihtsalt vähem inimesi. Kui 1920–30-ndatel oli inimese kohta keskmiselt 12 ruutmeetrit elamispinda, siis tänapäeval on see arv suurenenud 30 ruutmeetrini. „Veel 1980-ndateni elati kohati ühiskorterites, pead-jalad koos, seega on arusaadav, kust tuli Hruštšovi ajal masselamuehituse reformi lööklause „Igale perekonnale oma korter!”” meenutab Ojari.
Eesti inimeste kunstimaitse eest on läbi aastate hoolt kandnud ajakirjad. Alates 1950-ndatest oli väga menukas Kunst ja Kodu, mida tõlgiti ka vene keelde ja mis levis üle Nõukogude Liidu. Ojari sõnutsi täitis väljaanne suurt maitsekasvataja rolli, seal esinesid kutselised kunstnikud ja sisearhitektid. „Selles ajakirjas tutvustati erinevaid stiile ja mööblimoode, inimesed järgisid seda võimaluse korral. Tõsi, pilte varastati lääne ajakirjadest ja trükikvaliteet polnud kuigi hea, kuid maitsekoolitus siiski toimis,” tõdeb Ojari.
Mis puudutab kodude interjööri, siis läks näiteks tapeet Ojari sõnutsi moest juba 1970-ndatel. Masselamuehituses ehk „mägedel” oli tapeet küll omal kohal (betoonsein oli lihtsalt niivõrd ebakvaliteetne), kuid ühtlasi ehitati kooperatiividele maju ka mõne tunnustatud arhitekti unikaalprojekti järgi. Sellistes kodudes tapeeti sisekujunduses juba välditi. „Kodu aitasid värvilisemaks muuta hoopis suurte popkunsti võtmes mustritega kodutekstiilid, valgeks värvitud seina elavdati erksavärvilise suuremustrilise kardina või mõne muu kodutekstiiliga,” selgitab Ojari.
Värvitoonide valik oli nõukogude ajal väike: ohtrasti oli pruuni varjundeid ja tumerohelist – nii polüester- mööbli kui ka raskete roheliste kardinate puhul. „Diivani- ja tugitoolikatted pälvisid juba toona suurt kriitikat. Kuigi peab ütlema, et eestlased ei armasta ka praegu erksaid värve. Eks need võivad tõesti interjööris hakata kiiresti närvidele käima,” põhjendab Ojari.
Ilmselt mäletavad kõik vähemalt 30-aastased oma lapsepõlvest hiiglaslikku tervet seina katvat sektsioonkappi. Nagu nõukogude ajal enamik asju, oli seegi defitsiitne, sest kuigi vabrikud tootsid neid agaralt, läks suurem osa toodangut mujale Nõukogude Liitu. „Kapi ostmiseks jagati ametiühingute kaudu erilubasid,” meenutab Ojari.
Nõukogude ajal koondus mööblitööstus Tallinna, Valga, Narva, Võru, Pärnu suurtesse mööblivabrikutesse, kuid nüüdseks on suured tootjad kadunud. Ühtlasi oli tollane tootevalik väga väike ja kõigil inimestel kodus samasugune mööbel. „Mõnel aastal kiitsid mööblikomisjonid heaks vaid kuni kümme toodet, mida hakati siis Eestis tootma. Nagu ütleb üks tolleaegne nali: inimesed elasid ühesugustes korterites ühesugustes paneelelamurajoonides ja õhtul koju tulles uksega eksides ei saanudki aru, et oled vales korteris. 1990-ndatel vallandunud stiilide paljusus oli ilmselt omamoodi reaktsioon nõukogudeaegsele äärmisele piiratusele,” oletab Ojari.

Muuseumijuhi sõnutsi iseloomustab praeguseid Eesti kodusid stiilide rohkus. Elamistingimused ja valikuvõimalused on meeletult paranenud, samuti inimeste teadlikkus ja valmisolek oma kodu muuta. Linnades on moes osta eluase endistesse tööstushoonetesse ehk loft’idesse, kuid hinnas on ka ajaloolised hooned ja interjöörid. Kolitakse eesti- või lausa tsaariaegsetesse Kalamaja või Kadrioru puumajadesse. Kodukujunduses üritatakse lähtuda hoone ajaloost ja kasutatakse sisustuses palju vana mööblit. „Varem oli mööbli soetamine suur asi, mis kestis põlvkondi. Kaasaja mööbel pole aga valdavalt loodussõbralikest materjalidest,” selgitab Ojari. „Eesti mööblitööstuse sümbol on Lutheri vabrik, 19. sajandi lõpus asutatud ajaloo kõige suurem Eesti mööblitööstus, mille märksõnaks sai vineer ja selle innovatsioon,” sõnab Ojari. Nõukogude ajal tegutses ettevõte Tallinna vineeri- ja mööblikombinaadi nime all, kuid 2000. aastate alguses kahjuks hääbus.
Eestis on praegu palju väikseid firmasid, mille taga on peamiselt sisearhitektid ja kujundajad. Tuntumad on näiteks OOT-OOT, siiani tegutsev (nüüd kontorimööblit tootev) Standard, 1990-ndate algusest on turul Tiina Mang oma pehme mööbli sarjadega. „Väikesed firmad ei suuda välismaale murda, sest hind on kõrge ja valik väike. Tänapäeva tarbija aga eelistab valida, meie oma disain pole nii esil kui nõukogude ajal,” tõdeb Ojari.
Ojari ütleb, et praegu on moes 1960-ndate tikkjalgadega diivanid ja lauad. Näitusel olev põrandalamp Rakett tuletab meelde 1960-ndate kosmoseajastut. Ühtlasi hinnatakse kodusisustuses kõrgelt eestiaegset kodu ja poemööblit. „Retro ja nõuka- aegse mööbli taastamine on viimase kümne aasta nähtus. Kuigi sisustusajakirjades kohtame pigem puhtaid selgeid jooni, modernistlikku kaunistusteta mööblit ja interjööri, on kodudes alati eelistatud romantiliste kaunistustega stiili.”
Inimesed võtavad eeskuju ajakirjadest, eriti kui kolitakse uude valgesse villasse või funkstiilis majja. Interjöör lastakse teha sisearhitektil ja projekteeritakse ka mööbel. Kalamaja noorte perede kodud on boheemlaslikud ja Skandinaavia stiilis heleda puitmööbliga, tänapäevast mööblit on segatud 1960-ndate pehme mööbli komplektidega.
Nukumööbel aitas rasket aega taluda
Näitusel saab näha Ülo Pikkovi liigutavat nukufilmi „Tühi ruum”, mille tegevus toimub 1940-ndatel. Äraviimise kartuses varjas üks pereisa end kümme aastat kodus põranda all. Selle aja jooksul valmistas ta oma tütrele enda kodu järgi nukumööbli. Kui tütar sai kümneaastaseks, oli isal võimalik peidikust välja tulla ja see lapsele kinkida. Tüdruk oli pisut pettunud, et ei saanud kingiks koera, kuid lugu illustreerib kodu tähendust laiemas mõttes: mälestus kodust aitab raskel ajal. See nukumööbel on hoiul mänguasjamuuseumis.
Saja aasta kodud
Sajand Eesti linnakodu”"
"17.07.2019, 00:05",arvamus,https://epl.delfi.ee/artikkel/86855541/andrei-kolesnikov-miks-venelased-protestivad-nad-nouavad-voimudelt-austust,Andrei Kolesnikov: miks venelased protestivad? Nad nõuavad võimudelt austust,"Venemaa endine rahandusminister Aleksei Kudrin, nüüdne Venemaa kontrollikoja esimees on hoiatanud, et riiki võib ohustada elatustaseme langusest põhjustatud meeleavalduste plahvatus. Ta eksib.
Kudrin kuulub Putini administratsioonis töötavate liberaalsete tehnokraatide hulka ja liberaalide seas on tema sõnal kaalu. Kuid hinnates praeguseid sotsiaalseid rahutusi Venemaal ajab Kudrin majandusliku pettumuse segi millegi palju fundamentaalsemaga – võitlusega oma väärikuse eest.
Loomulikult on venelastel suuri majanduslikke kaebusi. Reaalsissetulekud on languses alates 2014. aastast, kui Putin tegi Krimmi annekteerimise kuluka otsuse. Ja eelmisel aastal, kui valitsus teatas pensionireformist, mis muu hulgas tõstis pensioniiga viie aasta võrra, olid meeleavaldused küllalt suured, et sundida Putinit tegema mõned järeleandmised.
Kuigi protest pensionireformi vastu vaibus (osaliselt protestijate arreteerimise tõttu), karistasid valijad Putinit ja Ühtset Venemaad septembrikuistel kohalikel valimistel, kukutades Putini reitingu umbes 80%-lt, kus see oli püsinud pikka aega, 64–68%-ni pärast mullust oktoobrit.
Putin on praegu seega umbes sama populaarne, kui ta oli enne Krimmi annekteerimist ja seda saatnud natsionalistlikku retoorikat.Näib, et viis aastat hiljem ei küta läänevastane hoiak ja militaristlik retoorika venelasi enam üles. Kuid hoolimata sellest, et Putini reiting on nüüd madalam, on see siiski stabiliseerunud, mis viitab, et venelased on oma majandusliku saatuse võtnud suuresti omaks kui „uue normaalse”.
Kuid see ei tähenda, et venelased on nõus taluma oma valitsuse muud „normaalset” käitumist. Mõelge meeleavaldustele, mis vallandusid maikuus Venemaa suuruselt neljandas linnas Jekaterinburgis, kui võimud tahtsid linna ühele vähestest alles jäänud rohealale ehitada õigeusu katedraali.
Pahameelt ei tekitanud siis mitte majandus ega isegi religioon (isegi sügavalt usklikud venelased olid vastu). Inimesed on tüdinud sahkerdamisest riigivõimu, vene õigeusu kiriku ladviku hierarhia ja nende soositud ärimeeste vahel.
Järgmiseks vallandusid meeleavaldused Ivan Golunovi, matusefirmade korruptsiooni uuriva ajakirjaniku arreteerimise pärast, tema narkokuriteos karistamise ja väärkohtlemise pärast vangistuses. Meeleavaldused olid nii võimsad, et Kreml käskis – vastu oma tavasid – Golunovi vabastada. Pärast Golunovi vabastamist arreteeris politsei üle 500 meeleavaldaja, kes jätkasid Moskva kesklinnas protestimist sõltumatu meedia allasurusmise ja poliitvangistamiste vastu laiemalt.
Kõige muljetavaldavam vastuseis võimudele toimub aga Arhangelski oblastis. Kui elanikud said (juhuslikult) teada valitsuse plaanist hakata matma Moskva prügi piirkonna puutumata metsadesse Šijesi linna lähedal, algasid protestimeeleavaldused, mis on nüüdseks kestnud aasta ja levinud ka naaberpiirkondadesse.
Šijesi meeleavaldustes on majanduslik komponent: vaese piirkonna elanikud astuvad vastu jõukale Moskvale. Nad ei nõua oma sissetuleku suurendamist, vaid kaitsevad oma eluala keskvalitsuse eest, nõudes mitte ainult prügilate ehitamise lõpetamist, vaid ka oblasti kuberneri ja viimasel ajal isegi Putini tagandamist.
Kuigi valitsus peatas prügilate ehitamise plaani, on Putin rääkinud konfliktist vaid korra, nimetades seda kohalikuks dispuudiks. Pole juhus, et teemat ei käsitletud ka 20. juunil Putini otsesaates – paistab, et Kreml pole kindel, kuidas uutmoodi vastuseisuga toime tulla.
Arhangelski meeleavaldajad on Putini valitsuse asjus äärmiselt meelekindlad ja asjatundlikud. Meeleavaldusi ei juhi mõni suurte poliitiliste plaanidega liikumine või rühmitis. Arhangelskis nagu ka Jekaterinburgis ja isegi Moskvas tulevad tänavatele tavalised inimesed, kes tahavad, et võimud kohtleksid neid lugupidamise ja austusega, mida nad väärivad.
© Project Syndicate, 2019"
"09.12.2017, 00:05",lp,https://epl.delfi.ee/artikkel/80383244/joulutaimede-tahetund-olgu-voimalikult-pikk,Jõulutaimede tähetund olgu võimalikult pikk,"Jõulutäht ehk kaunis piimalill
Jõulutähe edukaks kasvatamiseks on ennekõike vaja teada, et juba poest koju viies tuleb teda kaitsta külma ja tõmbetuule eest. Jõulutäht on soovitatav sisse pakkida ka siis, kui poest autoni tuleb minna vaid lühike vahemaa.
Jõulutähele sobib kõige paremini hästi valgustatud, tuuletõmbuse ja temperatuuri kõikumise eest kaitstud kasvukoht. Sobiv kasvutemperatuur on +18 kuni +23 kraadi.
Taime tuleb kasta toasooja veega ja korrapäraselt kaks-kolm korda nädalas. Oluline on jälgida, et mullapall oleks pidevalt niiske. Jõulutäht ei talu läbi kuivanud ega ka liiga märga mulda. Lillepoti alusele valguv vesi tuleb alati ära kallata. Jõulutähe lehti ei ole vaja piserdada. Õige hooldamise korral pakub taim silmailu kaks-kolm kuud.
 
Ratsuritäht on suursugune
Lõuna-Ameerikast pärit ratsuritähti on aretatud väga erinevat värvi ja eri mõõtu õitega: valgeid, oranže, roosasid, punaseid ja kirjuid. Punane ratsuritäht sobib jõulutavadega ideaalselt ja punaseõielised sordid annavad ka kõige rohkem tütar- sibulaid. Kodus kasvav ratsuritäht puhkab tavaliselt südatalveni. Puhkamise lõpust annab märku jõudsalt kasvama hakkav õiepung. Enne õitsemist tuleks taime kasta täisväetise lahusega (nn õitsemist soodustavat lilleväetist 30 g 10 l vee kohta). Kui õie vars on umbes 5 cm pikkune, võib taime valguse kätte tuua ning siis on õige aeg hakata teda jälle kastma ja väetama.
Ratsuritäht õitseb kolm-neli nädalat (tavaliselt veebruaris-märtsis) ja lõikelillena peab vaasis vastu üks-kaks nädalat. Nii lõikelilleks mõeldud õisvars kui ka äraõitsenud õie vars tuleks läbi lõigata sibulast umbes viie sentimeetri kauguselt.
Taim kasvab hästi kuivema õhuga keskküttega ruumis, kus on palju valgust ja talvel üle 20 kraadi sooja. Õitseva ratsuritähe võib tõsta ka veidi jahedamasse ruumi, see pikendab õitsemisaega.
Pärast õitsemist tuleks taim ümber istutada. Kindlasti tuleks eemaldada tütarsibulad. Emasibulat istutades tuleks jälgida, et sibula ja poti vahele jääks umbes pöidlalaiune ruum. Väiksemad taimed võiks istutada mitmekaupa potti või kasti, sest koos kasvavad nad jõudsamini. Umbes kolmandik sibulat tuleks istutades mullast välja jätta.
 
Hüatsint
Hüatsint on jõuluseade valmistamiseks väga atraktiivne sibullill, mis õitseb kaua ja lõhnab meeldivalt.
Talvel poest koju toodud potihüatsindi lehed pruunistuvad ja kuivavad hiljemalt mais. Pärast seda võetakse sibul mullast välja, puhastatakse lahtistest sibulasoomustest ja kuivanud juurtest ning hoitakse kuni mahapanekuni jahedas ruumis otsese päikesekiirguse eest varjul. Pärast puhkeperioodi võib sibulad aeda istutada. Ajatatud sibul tahab aasta või paar kosuda, et uuesti õiepunga moodustaks.
Kui on tahtmine sibul jõuludeks õitsema saada, tuleb see septembris või oktoobris potti istutada ja jahedasse jätta.
 
Miniokaspuud
Rõdule või terrassile sobivad väiksed puukesed. Palju kasutatakse jõulu- dekoratsioonina okaspuude minivorme nagu California ebaküpressi, Kanada kuuske „Conica”, suureviljalist küpressi, lõhnavat ebaküpressi jt.
Minipuudele sobib riputada põnevaid isevalmistatud ehteid ja klaaskuulikesi, poti võib katta kanga või paberiga ja kaunistada ketikeste ja paeltega. Potitaimena seisavad minipuud kaua ilusad ja kasta tuleb neid mõõdukalt. Toas olev taim võib kütteperioodil kuiva õhu ja väikese poti tõttu kiiresti kuivada.
Enamik konteinertaimi ei ela Eesti talve üle, neid ei ole mõtet aeda ümber istutada. 
Allikas: aiaparadiis.ee"
"06.01.2015, 03:32",arileht,https://epl.delfi.ee/artikkel/70495519/eesti-kinnisvaraturg-naitab-haldusreformi-karjuvat-vajadust,Eesti kinnisvaraturg näitab haldusreformi karjuvat vajadust,"
Valga linnas tehti möödunud aastal 241 kinnisvaratehingut, mille koguhind oli ligi kaks miljonit eurot. See tähendab, et nii mõnigi pealinna inimene võiks oma maja või korteri maha müüa ja saada Kagu-Eestis tõeliseks kinnisvarakuningaks. Hea sõpradele rääkida, kuid investeeringuna oleks tegemist väga halva tehinguga.

Valga linna tehingutest oli korteritega seotud 166 ja keskmine ruutmeetri hind oli ligi 109 eurot. Tallinna puhul oli keskmine 1419 eurot ruutmeetri eest.

Pindi Kinnisvara juhatuse liikme Peep Soomani sõnul on Arnold Rüütli välja käidud esimese ja teise Eesti mõisted kinnisvaraturul väga selgelt näha. Raha väärtus väikelinnas ja Tallinnas on kardinaalselt erinev.

„Unustame selle, kas hinnad mõnes väikeses kohas tõusevad või langevad. See ei ole praegu teema. Oluline on, et turg mingilgi määral elavneks. Inimestel ei ole aga võimekust osta isegi 200–300 eurose ruutmeetri hinnaga kortereid,” ütles Sooman.

Väiksematest linnadest on paremas seisus Haapsalu, Rakvere, Viljandi ja Ida-Virumaal Narva-Jõesuu. Eriti nõrk on olukord Valgas ja Kohtla-Järvel.
„Nende probleem on, et ei ole ka lootust. Inimesi jääb aina vähemaks, aga elamufond on alles. Tühje pindu tuleb aina juurde,” nentis Sooman.

Mõlemad nentisid, et haldusreformi on väga vaja, muidu ei muutu midagi.

„Tegelikult on meie riigis tohutu kihistumine. Tallinnas on kinnisvara ruutmeetri keskmine hind üle 1400 euro, sõidad poolteist tundi mööda suvalist maanteed ja hind on kukkunud pea kümme korda. Meie eripära on, et need erinevad kihid on teineteisele nii lähedal. Haldusreformi ei tehta ikka ära. Heaolu ja tööhõive võiks olla riigi peale ühtlasemalt jaotunud, aga sellist kava ei ole. Kes selle välja mõtleb ja ära teeb, on küll ordenit väärt,” rääkis Sooman.

Haldusereformi vajalikkust rõhutas ka Risto Vähi. Tema sõnul looks see mingigi raamistiku edaspidisteks arenguteks.

„Probleemiks on ikka töökohtade nappus, teenuste üha halvem kättesaadavus ja suur väljaränne,” ütles Vähi.

Kihistumist on näha ka maakondades. Võtame Saaremaa. Kuressaare on populaarne ja kallis koht. Keskmine ruutmeetri hind on siin 638 eurot ruutmeetri eest, tehingute arv 142. Seljataga läheb aga hõredamaks ja ainult kolm omavalitsust ületavad veel viie tehingu piiri. See on siis ühe aasta ostud-müügid.

Eestis on omavalitsusi, kus müüakse aastas vähem kui viis  korterit. See tähendab, et maa-amet ei too esile nende omavalitsuste tehingute täpseid andmeid. Vahel aga juhtub, et mõnes muidu väga vaikses paigas on aastas müük suurem kui tavapäraselt. Siis saavad nad n-ö pildile.
Nii juhtus 2014. aastal Põdrala vallaga, kus on maa-ameti andmetel alates 2003. aastast tehtud ainult 26 korterimüügi tehingut, neist 11 aga just eelmisel aastal. Nii saamegi teada, et seal on korteri ruutmeetri hind olnud 3,23 eurot ruutmeetri eest, mis on ülivõimsalt madalaim Eestis. Tõe huvides olgu öeldud, et Eestis on 46 omavalitsust, mille kohta maa-ametis infot ei ole – turg on tõepoolest olematu."
"04.12.2015, 14:06",valismaa,https://www.delfi.ee/artikkel/73122779/valisminister-kaljurand-gazetaru-le-otsest-ohtu-venemaa-poolt-eestile-praegu-ei-ole,Välisminister Kaljurand Gazeta.ru-le: otsest ohtu Venemaa poolt Eestile praegu ei ole,"Gazeta.ru küsis Kaljurannalt, kas ta kardab niinimetatud rohelisi mehikesi.
„Esiteks, ma väga loodan, et Venemaa ei ole tänasel päeval meie jaoks oht. Loomulikult näeme me, et Venemaa tegevus on täna agressiivne, provokatiivne ja raskesti ennustatav. Need on faktid, millega me viimasel ajal kokku puutume,“ vastas Kaljurand. „Sündmused Krimmis, sõjategevus Ukraina idaosas või Venemaa ühepoolsed pommitamised Süürias – me näeme seda kõike suurepäraselt ja võtame loomulikult arvesse. Aga kas Venemaa poolt on olemas oht Eestile kui eraldi riigile või kui NATO liikmele? Ma tahaksin öelda, et ei ole. Ja ma vastan, et seda ei ole.“
Kaljuranna sõnul ei saa provokatsioone välistada ja selleks tuleb valmistuda. Eesti poolt on Kaljuranna hinnangul tehtud väga palju iseseisvuse ja julgeoleku kaitseks ning reaalset ohtu Venemaa poolt ta praegu ei näe.
Gazeta.ru küsis, et kui sellist ohtu ei ole, miks hakkas siis Eesti oma territooriumile piiriposte püstitama, kuigi piirileping Venemaaga on veel ratifitseerimata.
Kaljurand ütles, et poste ei panda sinna, kuhu tuleb piir pärast lepingu ratifitseerimist. Sellega hakkab tegelema demarkatsioonikomisjon, kui leping jõustub.
Küsimusele õhupiiri rikkumiste kohta Vene lennukite poolt vastas Kaljurand, et selliseid juhtumeid on olnud ning iga kord, kui Vene lennukid on Eesti õhupiiri rikkunud, on Eesti reageerinud diplomaatilisi kanaleid pidi.
„Mis aga puudutab Türgit ja tema alla tulistatud Vene lennukit, siis Türgil oli täielik õigus nii toimida oma huvide ja oma kodanike kaitseks. Ja selles mõttes väljendame me täielikku solidaarsust sellega, mida Türgi tegi, lennukit alla tulistades. Loomulikult ei rõõmusta me selle üle, selle üle ei saa keegi rõõmustada. Selliseid intsidente ei tohiks olla, need tuleb välistada, et neid tulevikus ei oleks. Aga riikidel on õigus oma territooriumi kaitsta,“ lausus Kaljurand.
Kaljurand teatas, et Eesti, nagu kogu Euroopa Liit, toetab Venemaa vastaseid sanktsioone nii kaua, kuni Venemaa täidab oma rahvusvahelised kohustused Krimmi suhtes ja Minski kokkulepped."
"13.08.2020, 00:05",valismaa,https://epl.delfi.ee/artikkel/90715995/venemaa-vaktsiinitriumf-mattus-kriitika-ja-skepsise-alla,Venemaa „vaktsiinitriumf” mattus kriitika ja skepsise alla,"Sel nädalal teatas president Vladimir Putin, et esimesena maailmas on Venemaa registreerinud koroonaviiruse vaktsiini. „Vaktsiin toimib üsna tõhusalt,” kinnitas Putin. Nii Venemaa kui ka muude maade teadlased väljendasid uudise peale skepsist.
Maailma eri paigus arendatakse praegu rohkem kui sadat võimalikku vaktsiini, millest vähemalt neli on jõudnud inimestel katsetamise kolmandasse faasi, kirjutas Raadio Vaba Euroopa.
Venemaa vaktsiini kvaliteedi ega ohutuse kohta pole mingeid kättesaadavaid andmeid.
Maailma terviseorganisatsiooni (WHO) järgi hõlmab see arengujärk tavaliselt tuhandeid katsejäneseid ja kestab mitu kuud. Venemaa polnud teisipäevaks sellesse etappi veel jõudnud, kuid riigi tervishoiuministeeriumi kinnitusel hakatakse juba sel kuul õpetajaid ja meditsiinitöötajaid vaktsineerima. Massiline vaktsineerimine ootab venemaalasi ees sügisel, kuid see tehakse vabatahtlikkuse alusel.
Meditsiiniekspertide sõnutsi ei ennusta kolmandast faasist ülehüppamine head, sest just seal võib selguda, et osale inimestele vaktsiin ei sobi. Erinevalt haigetele antavatest katseravimitest on vaktsiinid ette nähtud tervetele inimestele, kirjutas New York Times. Kui vaktsiini saavad sajad miljonid inimesed, võib isegi harv kõrvaltoime tähendada, et see lööb välja tuhandetel.
„Praegu käib kvaliteedikontroll. Kahe nädala jooksul väljastatakse esimesed pakendid preparaati ja need lähevad riskirühma meedikutele,” teatas Venemaa tervishoiuminister Mihhail Muraško teisipäeval Interfaxile. Uuele vaktsiinile pandi Maa esimese tehiskaaslase järgi nimeks Sputnik V.
Saksamaa tervishoiuministeeriumi sõnutsi pole Venemaa vaktsiini kvaliteedi ega ohutuse kohta mingeid kättesaadavaid andmeid. „Eesmärk pole olla esimene, vaid luua tõhus, katsetatud ja turvaline vaktsiin,” ütles Saksamaa tervishoiuminister Jens Spahn kolmapäeval raadiojaamale Deutschlandfunk.
Vene viroloogid hoiatasid, et vaktsiin võib olla ohtlik inimestele, kelle veres on viirusvastaseid antikehi.
Ka Vene viroloogid hoiatasid juulis, et vaktsiin võib olla ohtlik inimestele, kelle veres on viirusvastaseid antikehi.
Vaktsiini väljatöötamist ja tootmist rahastab Venemaa Otseinvesteeringute Fond (RFPI). Gamaleja-nimelises instituudis väljatöötatud preparaati hakatakse tootma Moskva oblastis Zelenogradis asuvas farmaatsiatehases Binnofarm, mis kuulub Vladimir Jevtušenkovi konglomeraati AFK Sistema. Fondi sõnutsi algab katsetuste kolmas faas sel nädalal ja tööstuslik tootmine järgmisel kuul. 20 riiki, sealhulgas Brasiilia, India ja Kuuba, on juba jõudnud tellida üle miljardi doosi.
Gamelaja instituudi juht Aleksandr Gintsburg on koos asutuse teadlastega kasutanud katsejänestena iseend, kirjutab portaal Moscow Times.
20 riiki, sealhulgas Brasiilia, India ja Kuuba, on juba jõudnud tellida üle miljardi doosi.
Gamaleja-nimelise instituudi veebileht väitis teisipäeval, et kolmanda faasi katsetused algavad järgmisel päeval ja hõlmavad Venemaal, Araabia Ühendemiraatides, Saudi Araabias, Brasiilias ja Mehhikos kokku enam kui 2000 katseisikut. Kõik muud kolmandasse faasi jõudnud vaktsiinikatsetused on Vene projektist umbes kümme korda mahukamad ja neist võtab osa 30 000 vabatahtlikku.
Venemaa tervishoiuministeerium kinnitab, et vaktsiin olevat ohutu. Putin teatas, et vaktsiini katsetas edukalt ka tema tütar.
„Samahästi võiks väita, et kõik on korras, ja lennukiga pilvedesse söösta, kuigi tegelikult pole proovilendugi tehtud. Võib-olla läheb kõik hästi, aga võib-olla kukub lennuk alla,” kirjutas New York Timesi kolumnist Carl Zimmer.
Venemaal on registreeritud üle 900 000 koroonaviirusega nakatumise juhtumi. Maailmas on ainult kolm riiki, kus nakatunuid on rohkem. COVID-19 tõttu on Venemaal surnud üle 14 300 inimese. Iga päev nakatub veel tuhandeid inimesi. Kolmapäeval teatasid Venemaa võimud 5102 uuest juhtumist.
Vaktsiinifiasko õppetund USA-st
„See otsus on rumal ja ennekõike ohtlik. Tegu on poliitilise otsusega, mis tehti meeletu vaktsiinivõidujooksu käigus,” ütles University College Londoni geneetikainstituudi professor François Balloux sel nädalal väljaandele Libération venelaste teate peale.
Balloux meenutas 1976. aastal USA-s fiaskoga lõppenud juhtumit, kus Fort Dixi sõjaväebaasi töötaja suri seagrippi. Järgnes kiirustav ja laialdane vaktsineerimiskampaania. Paljudel vaktsineeritutel arenes aga Guillain-Barré sündroom (närvi-lihasehaigus, mille tagajärjel võib patsient jääda täiesti halvatuks – toim). „See krahh vallandas maailmas vaktsiinivastase psühhoosi,” lisas Balloux."
"15.12.2017, 00:05",sport,https://epl.delfi.ee/artikkel/80491064/lopuspurdi-aeg-kui-suureks-kasvab-eesti-olumpiakoondis,Lõpuspurdi aeg. Kui suureks kasvab Eesti olümpiakoondis?,"Nüüd, kui osal aladel on Pyeongchangi olümpiakvalifikatsioon lõppenud ja osal käsil lõpuspurt – 22. jaanuaril pannakse normitäitmistele punkt –, hakkab Eesti koondis välja joonistuma.
Üks on selge: väikseimat taliolümpia satsi (17 liiget) me välja ei saada, suurimat (30) samuti mitte. Parimal juhul läheb võistlustulle 22, halvimal 18 sportlast.
Kõigepealt äpardujatest.
Esimest korda pärast iseseisvuse taastamist ei lähe olümpiajääle meie iluuisutajaid. Õigupoolest polnud keegi kvalifitseerumisele ligilähedalgi.
Jääkeeglis oli segapaaril reaalne võimalus murda end olümpiale, paraku koduste valikvõistluste kaudu MM-ile jõudnud Erkki Lill ja Maile Mölder ei vedanud välja.
Neli aastat tagasi loodud Eesti bobitiim võttis eesmärgi Pyeongchangi jõuda, ent praeguseks ollakse pildilt kadunud.
Nüüd edukatest.
Laskesuusatajaid esindab praeguse seisuga viis meest, kes võitlesid koha välja mullusel MK-hooajal. Kes sportlastest Koreasse sõidavad, selgub hiljem. Kandidaate pole palju, kõigest kuus.
Naised alles võitlevad kahe võimaliku olümpiapaiga pärast – neid jagatakse IBU punktide põhjal. Johanna Talihärma seis on hea, teistel mitte eriti.
Murdmaa saaks praegu saata olümpiale kaks naist ja kolm meest. Küll aga proovitakse meestele kohti juurde saada, et osaleda teatesõidus, tõusta seal kümne sekka ja pääseda EOK palgale. Koondise suurendamiseks ei osale suusatajad tuleval nädalavahetusel MK-etapil, vaid Alpi karikasarja võistlusel, kus saab teenida paremaid FIS-i punkte, mille järgi olümpiakohti antakse.
MK-sarjas 20 sekka jõudnud Marko Kilp, Karel Tammjärv ja Raido Ränkel on sisuliselt olümpiakoondises, ülejäänud selguvad Eesti meistrivõistlustel.
Veel paar nädalat tagasi oli võimalus, et Pyeongchangis stardib neli kahevõistlejat. Paraku muutis rahvusvaheline suusaliit (FIS) kriteeriume, seega on Eestil joone peal ainult kaks meest, Kristjan Ilves ja Karl-August Tiirmaa. Nii ilmselt jääbki.
FIS-i reeglite muutuse tagajärjel jäi Eestile praeguseks alles vaid üks olümpiakoht, aga loodetavasti võideldakse välja teinegi. MK-etappidel on tänavu parima tulemuse saanud Martti Nõmme, kuid Artti Aigro hingab talle kuklasse.
Eesti saab kasutada kaht nn rahvaste sõpruse kohta mehele ja naisele. Meestest kandideerivad olümpiale vennad Juhan ja Tõnis Luik, naistest Lise Anette Vaher ja Anna Lotta Jõgeva.
Kahjuks vigastas Eesti suurim olümpialootus Kelly Sildaru põlve ristatisidet ja peab võistluspausi. Ent ta jõudis Uus-Meremaa MK-etapi võiduga teenida sada punkti nii pargi- kui ka rennisõidus. Just rennisõidus võib sellest Eestile olümpiakoha saamiseks piisata. Siis lisatakse võistlejate nimekirja vigastusest taastuv Karoliine Holter.
Neli MK-etappi, mille põhjal olümpiakohti jagatakse, on sõidetud. Eestlastel läks hästi. Kuigi ametlikke nimekirju veel avaldatud pole, peaks suure tõenäosusega Pyeongchangi jääovaalil kihutama Saskia Alusalu ühisstardiga sõidus ja Marten Liiv 1000 m distantsil."
"26.02.2016, 23:55",lp,https://epl.delfi.ee/artikkel/73788045/lpaevik-uudised,LPäevik – uudised,"Eesti Vabariigi 98. aastapäeval toimus pidu nii Estonia kontserdimaja sees kui ka ees. Polnud kahtlustki, et kõik leiavad sel päeval endale sobiva pidustuse. Kontserdimaja sees jäid kõlama president Toomas Hendrik Ilvese sõnad: kui oleme väiklased, siis oleme ka väiksemad. Seepärast peame olema suuremad, hingelt. Otse kontserdimaja kõrval käis samal ajal n-ö teise Eesti ball. Vabaduse väljakul koguneti tõrvikurongkäigule, millega liitusid ka Odini sõdalased. Esines Tõnis Mägi ja Mart Helme pidas sütitava kõne, mis erines märgatavalt presidendi omast."
"30.08.2016, 00:10",arileht,https://epl.delfi.ee/artikkel/75454299/suurim-aktsionar-kiusab-teraviljatootjaid,Suurim aktsionär kiusab teraviljatootjaid,"Põllumeestel on tavaks öelda, et ettevõtte suurim aktsionär on vanajumal või ilmataat. Sel aastal on suurosanik põllumeeste elu raskeks teinud. Piimatootjate ja seakasvatajate mured on avalikkuse ees palju tähelepanu saanud, ent tänavu on nukrad ka viljakasvatajad.
Perevara AS on aastaid Jõgevamaal tegutsenud ja peamiselt piimakarja pidanud. Kaks aastat tagasi tehti raske otsus: loobuti piimakarjast ja keskenduti viljaärile.
„Meie jaoks langes piima kokkuostuhind kriitilise tasemeni. Kvoodid on kadunud, käib piima ületootmine. Kutsusime omanikeringi kokku ja otsustasime piimakarja jätta ja edasi minna teraviljaga,” selgitas Perevara juht Alo Teder.
Otsus oli tema sõnul emotsionaalselt raske eelkõige seetõttu, et ligi sada inimest jäi tööta. Muidugi kaasnes otsusega käibe umbes poole võrra vähenemine. Kulude kokkuhoid oli aga kuuekordne. Tagantjärele vaadates oli see Tederi sõnul igati õige otsus, sest piima hind on praegugi madal.
„Kõige raskem oli ikkagi töökohtade kadumine. Piirkonna inimestele mõjus see alguses raskelt, kuid mõni aeg tagasi uurisin töötukassast, kuidas neil inimestel läinud on, ja siiani on arvel umbes 15 inimest. Polegi kõige hullem,” ütles Teder. Praegu töötab ettevõttes 16 inimest, suvekuudel vajatakse kahte-kolme lisakätepaari.
Perevara on viimasel kahel aastal olnud suures kahjumis, kuid tegemist on bilansilise kahjumiga, mis on seotud sellega, et loomad ja piima tootmiseks vajalik põhivara hinnati alla. Piima hinna langus sundis seda tegema. Kahjum jaotati kahe aasta peale ja loodeti 2016. aastal näidata taas kena kasumit, kuid võta näpust.
„Loodus ei ole meid soosinud. 2016. aasta on olnud meile raske. Talivili talvitus halvasti ja nüüd on suure sademete hulga tõttu põllud pehmed ja me peame neid väga valikuliselt koristama,” rääkis Teder.
Toompea kohta ütleb ta, et põllumehi tuleb kohelda võrdselt. Mängus on maksumaksja raha ja ei tohiks eelistada suurtootjaid väikestele või piimatootjaid teraviljatootjatele.
„Praegu on mindud seda teed, et kes haledamalt nutab, see saab rohkem. Valitsus peaks tegelikult Brüsselile peale käima, et Euroopa Liidus jagatavad põllumajandustoetused oleksid võrdsemad. Me ei peaks siin Eesti maksumaksja raha jagama. Nad ei pea põllumeeste suuri investeeringuid kinni maksma,” ütles Teder.
Praegu on Perevara tähelepanu pööratud teraviljale. Soovitakse ehitada korralik kuivati ja punkerlaod.
Tänavu lootis Perevara koguda 2400 tonni rapsi, kuid kogus jääb palju väiksemaks. Sama lugu on teraviljadega.
„Loodame, et vihmaaeg lõpeks. Traagiline kogu lugu meie jaoks ei ole, aga plaanid tuleb ümber hinnata. Investeerida eriti ei saa,” nentis Teder.
AS-i Perevara 2015. aasta müügitulu oli 4,1 miljonit eurot. Viimased kaks aastat on neil olnud üle poole miljoni eurone kahjum. 2015. aastal hinnati bioloogilisi varasid ligi 1,7 miljoni euro võrra alla. Põhivara väärtus vähenes 850 000 euro võrra.
Lühiajalisi laene on varasema 1,08 miljoni asemel ligi 900 000 eurot, kuid pikaajaline laen suurenes üle 850 000 euro võrra (2,38 miljoni asemel 3,23).
Jaotamata kasumit on Perevaral ka pärast kaht miinusmärgiga aastat 2,1 miljonit eurot. Käibevara on 2,3 miljonit."
"17.07.2018, 00:05",uudised,https://www.delfi.ee/artikkel/83059839/kolm-tundi-porgupalavuses-helsingi-ristmikul,Kolm tundi põrgupalavuses Helsingi ristmikul,"Kõik fotograafid maailma vägevate kohtumisele ninapidi juurde ei pääse. Egas midagi, tuleb minna linna ja vaadata, kuidas elu seal on. Vormikandjaid on võrreldes möödunud õhtuga tunduvalt rohkem, tänavad lausa kubisevad neist. Presidendipalee juurde enam ei pääse, ees on aiad ja sõbralikud politseinikud. Soomes on politseinikud üldse kuidagi rahulikumad ja suhtlevad igasuguse meediakrambita. Võtke õppust, kodumaised vormimehed! Inimene ei hammusta, kui temaga naeratades suhelda.
Rahvast on Esplanadi peale rohkelt kokku tulnud ja ühel hetkel sulgevad liivakoormatega täidetud raskeveokid juurdepääsuteed. Jääb vaid üks rada, mida mööda liiguvad tähtsad riigijuhid. Muide, sama liivakoormanippi nägin ka 2016 aastal New Yorgis, kui Trump presidendiks valiti. Hea ja turvaliselt mobiilne viis tänavate sulgemiseks.
Leiame Teppoga koha ristmikul ja jääme ootele. Alustasin pressikeskusest oma jalutuskäiku linna veidi enne kella 10, ristmikule jõuan kell 11 ja ei usukski, et siin tuleb pilti ja momenti oodata nüüd kolm tundi. Jah, seisan kolm tundi aina kasvavas rahvamassis, päike särab, praeb lagipähe ja veepudelit tuleb vahepeal kõrvalasuvas kohvikus täitmas käia kaks korda.
YLE äpp minu mobiilis annab teada, et Putin on maandunud. Teppo ütleb, et nüüd läheb veel 20 minutit, enne kui nad meieni jõuavad. 13.45 paiku hakkavadki tänava otsast paistma vilkuritega mootorrattad, mustad, päikese käes kiiskavad limusiinid lähenevad, mitte väga kiirelt. Putin sõidab, ütleb keegi kõrval. Ja vene autotööstuse tipud, Auruse-nimelised masinad, ongi mu ees. Klaasid on autodel aga nii pagana tumedad, et ka hilisem fototöötlus ei suuda neist läbi tungida. Vannun – ei õnnestu Putinit kaadrisse saada. Aga ma pean ometi midagi kätte saama, sellepärast sai ju tuldud.
Nii on ka seekord. Vajutan kaamerapäästikut ja sihin tagumist paremat akent. Näen kontuuri, nägu, kätt ja läinud ta ongi. Keegi karjub selja taga: „Fuck you, mister president!” ja politseinikud muhelevad mu ees. Kõik. Riigijuhid on teel kohtuma, mina aga astun higist tilkudes pressikeskuse poole. Kilomeeter jalutamist. Kaart kaamerast lugejasse, pildid arvutisse ja siin ta on – Trump ekraanilt otse mulle otsa vaatamas, terve pildiseeria vältel. Vaat siis. Küllap tundis su ära, muigab ERR-i operaator, kellele pilti näitan ja lugu 2016. aastast räägin. Olime siis New Yorgis ja ka tookord tuli tunde oodata, et lõpuks Trumpi pilk (ja pilt) kinni püüda."
"24.03.2021, 12:09",arvamus,https://epl.delfi.ee/artikkel/92932503/paeva-teema-biomeditsiini-ekspert-eesti-apteekides-muudavad-koroona-kiirtestid-on-kumme-korda-lahjemad-kui-saksa-omad,PÄEVA TEEMA | Biomeditsiini ekspert: Eesti apteekides müüdavad koroona kiirtestid on kümme korda lahjemad kui saksa omad,"Koroonaviiruse kiirtestid on tänuväärsed tööriistad nakkusohtlikkuse tuvastamisel. Eriti oluliseks tuleb pidada inimeste võimalust testida ennast ise. Samas Euroopas ja sealhulgas ka Eestis turul olevate testide juures on tootja ette näinud, et neid kasutavad vaid meditsiinialase väljaõppega professionaalid. Nemad oskavad testi valida ja tulemusi vastavalt tõlgendada.
Apteegid on küll teinud osa teste tavakasutajale kättesaadavaks, kuid pakutavate testide kvaliteet varieerub nagu kasutatud sõiduautodel. On teste, mis on usaldusväärse referentslabori poolt kontrollitud ja tõendatult töökindlad. Samas müüakse ka teste, mille kohta pole muid andmeid, peale Tatra mägede kandis asuva tootja ausõna.
Käisin läbi kõik Eestis registreeritud testid ja leidsin oma üllatuseks, et apteegiketid on kõikidest võimalikest variantidest valinud esmaseks levitamiseks mulle – doktoritasemel immuundiagnostika eksperdile – kõige kahtlasemana näiva testi. Samas, valikut on ja tegelikult saab endale koju tellida ka täiesti korraliku testi, millega saab enda nakkusohtlikkust õige kasutamise korral usaldusväärselt hinnata.
Netis müügil üle 20 testi
Alustuseks on oluline parafraseerida, et iga testitootja on ise ilu tegija. Ta korraldab testi toimivuse mõõtmise ise ja mingit kohustust meie terviseametil või teiste riikide sarnastel asutustel nende andmete paikapidavust katseliselt kontrollida ei ole.
Lisaks, turule toomiseks saab tootja kasutada ükskõik millise Euroopa Liidu liikmesmaa terviseameti rolli etendavat asutust. Nagu me juba arvata võime, on erinevate liikmesmaade nägemus kvaliteetsest dokumentatsioonist ja usaldusväärsetest mõõtetulemustest väga erinev.
Nii on Euroopa turul Saksamaa kaudu turule tulnud Siemensi kiirtesti kõrval müügis ka Tšehhi kaudu turule tulnud Saligen test, mille töökindlus dokumentide järgi olevat „sama hea“. Miskipärast küll on dokumentidest leitav avastamispiir viimasel 10 korda kehvem. Kurioosne on see, et praegu saab meie apteekidest osta just viimast, aga mitte esimest.
Proviisorid saavad surmtõsisel ilmel rääkida, kuidas vaid professionaalseks kasutamiseks mõeldud nüri test teie käes kodustes tingimustes teravaks imerelvaks muutub.
Samas, valikut tegelikult on palju rohkem. Kõikvõimalikke internetikauplusi vaadates on meil praegu müügil juba kaugelt üle 20 erineva kiirtesti, millest mitmeid saab minu hinnangul täiesti edukalt kasutada ka koduseks kiirtestimiseks.
Mille järgi siis ikkagi testi valida?
Kui üldjoontes Euroopa väikeste liikmesmaade terviseametid ei korralda rutiinselt testide võrdlusanalüüse, siis selline piinlik komme on näiteks Saksamaa tervishoiuministeeriumil. Saksamaa turule on registreeritud juba sadu erinevaid kiirteste. Selle virvarri seest on ministeerium Paul Ehrlich'i Instituudi ja Robert Koch'i Instituudi abiga valinud välja ja soovitanud isekasutamiseks kokku juba 17 antigeeni kiirtesti, millest paljud on ka meil kättesaadavad. Isekasutamiseks soovitatud testide nimekirja leiab internetis siit.
Nendest testidest on meie vahendajate kaudu juba turul vähemalt neli testi. Soovitaksin enne testi ostmist printida välja pidevalt täienev nimekiri Saksamaa tervishoiuministeeriumi isekasutamiseks soovitatud testidest ja küsida müüjalt mõnda selles nimekirjas olevat testi.
Samuti, kuna oma algselt otstarbelt on need kõik testid mõeldud professionaalseks kasutamiseks, siis usaldusväärse tulemuse saamiseks vajate enne esmakasutamist professionaali nõustamist. Ja see professionaal võiks olla seda testi koos tootja kaasa pandud kontrollmaterjalidega ise varem kasutanud."
"09.12.2019, 00:06",uudised,https://epl.delfi.ee/artikkel/88292711/steven-hristo-evestus-kantsler-lemetti-juhtum-voib-anda-tagasiloogi,Steven-Hristo Evestus: kantsler Lemetti juhtum võib anda tagasilöögi,"Vihjeandmise tööriistakasti ettevalmistamisel sai selgeks, et Eestis on juba ettevõtteid, mis on selle protseduuri käima saanud. Nad on reguleerinud selle, kuidas vihjeliin asutusesiseselt usalduslikku teed pidi toimib, aktsepteerivad sellist väärkäitumistest teavitamise viisi ja on mõelnud ka, kuidas tagada vihjeandjate konfidentsiaalsus ja kaitse.
Jah, väga. Avalikkuse ette tulnud näited – nii TTÜ kui ka maaeluministeeriumi kantsleri juhtum – näitavad ilmekalt, et teemast ei teata veel piisavalt ning ilma suurema avaliku aruteluta järgneks pigem hukkamõist. Reaktsioonid ühiskonnas on erinevad. Osa toetab info väljaandmist, osa mõistab selle hukka. Viimane näitab, et ühiskonnas levib negatiivne suhtumine vihjeandmisesse. Haridus- ja teadusminister Mailis Reps tõi välja, et mõned asjad on vaikimisi asutuse siseküsimused ja neid tuleks lahendada hea töökultuuri järgi vaid siseringis. Ometi, mis puudutab maaeluministeeriumi juhtumit, jõuti juba ohtliku huvide konflikti olukorrani.
Sellised sõnumid (otsustajatelt – K. A.) võtavad hoogu maha ja annavad segaseid signaale. Justkui korruptsiooni ja huvide konflikti ilmingud on miski, mida on võimalik kokkuleppeliselt ja vaikselt lahendada. TTÜ puhul oli vihjeandja u kuus kuud varem kõnelenud ülikooli rektoriga ja jaganud kahtlusi, kuid ei saanud mõistliku aja jooksul tagasisidet, talle jäi mulje, et tema räägitule ei reageeritud. Kui vihjeandja ei saa mõistliku aja jooksul tagasisidet, kui teda eiratakse või lausa unustatakse, on avalikkuse teavitamine muudel viisidel põhjendatud. Selle tee TTÜ vihjeandja valiski, sest muid valikuid tal polnud. Ta pöördus ajakirjanduse poole, sest asutusesisesed vihjeandmise kanalid ei toiminud. Kannatas kõigi asjaosaliste maine, mida oleks võinud ära hoida.
TTÜ juhtumi puhul on negatiivne ka see, et avalikkuse ees algas hiljem rektori ja vihjeandja vaheline etteheitva tooni kasutamine, millest võis välja lugeda vihjeandja tegevuse ja motiivide halvustamist ülikooli maine kahjustamise eest. Selliste olukordadeni jõudmist peaks vältima.
Loomulikult peaks vihjeandja esimeses järjekorras eelistama ettevõttesisest teavitusviisi, aga see tähendab, et ettevõttes on vastavad protseduurid välja töötatud, need on kõigile teada, sellist tegevust soositakse ning mõeldakse selle peale, kuidas vihjeandjale tagasisidet anda ja tagada tema kaitse.
Selle juhtumi puhul on killukesi tulnud välja eri hetkedel ehk millal ja kuhu ta on pöördunud. See, et Lemetti informeeris riigisekretäri, selgus hiljem, kui see, et ta on prokuratuuri informeerinud.
Laias laastus rõhutan, et ilmselgelt on iga ametiisik kohustatud korruptsioonikuriteo kahtlusest teada andma. See hõlmab korruptiivse tulu nõudmise ja saamise, ametiseisundi, mõju, siseteabe ja avaliku vahendi korruptiivse kasutamise juhtusid. Seda kantsler ka tegi. Sellele eelnev samm ehk riigisekretäri teavitamine oli samuti õige tegu.
Nüüd on jäänud kaheldavaks sammuks see, et kui kriminaalmenetlust 7. novembril alustati, andis kantsler avalikkusele järgnevatel päevadel lisainfot. Siin tuleb arvestada, et kantsleri pöördumisest õiguskaitseasutustesse oli selleks ajaks möödas juba mitu kuud. Selleks ajahetkeks oli ajakirjandusel info juba teada ja tekkinud oli põhjendatud avalik huvi. Seda ei saanud enam peatada. Sel hetkel polnud Lemettil takistust ajakirjanikega infot jagada, avalik huvi nõudis seda, ja asutused, kes olid sellest varem teada saanud, ei olnud astunud olukorra selgitamiseks ega lahendamiseks olulisi samme. Kantsleril ei olnud enne 7. novembri õhtut kinnitust, et tema esitatud teabega midagi ette võetakse ja selle teabe varjamine suure avaliku huvi puhul oleks olnud väär.
Mulle on meelepärane õiguskantsleri hiljutine seisukoht. Nimelt selles, mis puudutab asutusesisese omavahelise kirjavahetuse väljaandmist, pole ametlikku seisukohta võetud. Riigikantselei asi olnuks sellele hinnang anda ja initsieerida vajadusel kantsleri vastu asjaolusid selgitav distsiplinaarmenetlus. Seda ei tehtud ja seega pole tuvastatud, et asutusesisese kirjavahetuse väljaandmine oli süüline ametikohustuste täitmine. Praegu on kantsleri vabastamisel esitatud kogu ühiskonnale hoopis teised ja piisavalt selgitamata vastuolulised põhjendused.
Aga mis kindel – kriminaalmenetluse puhul on alati mõistlik dokumendid politseisse ja prokuratuuri anda, mida kantsler ilmselt oli ka teinud.
Ma ei toetanud omal ajal kriminaaltoimikutest info väljastamist avalikkusele enne avalikku kohtuistungit ja ei toeta ka seda, kui jagatakse avalikkusega asutuses edastatavat muud omavahelist kirjavahetust. See ei ole hea toon ja on pigem etteheidetav. Praegusel juhul lisandub juurde muid toone, aga ma pole pädev andma hinnangut kantsleripoolse ametialase teo toime panemise või panemata jätmise kohta.
Me ei tuvastanud toona, kes selle kirjavahetuse ajakirjandusele andis. Kui see inimene (kolleeg) oleks tuvastatud, siis oleks tema suhtes läbi viidud asutusesiseselt distsiplinaarmenetlus. Küll kujundasime eetikanõukogus tauniva seisukoha, sest selline salajane tegevus kahandas eelkõige kolleegide omavahelist usalduslikku suhtlust.
Praegu on välja öeldud, et ametnikkond Eestis pole poliitiline ja kõik tegutsevad ausalt ning reageerivad vajaduse korral ja vastavalt seadusele. Aga nii väga kui me ka sooviks uskuda, et elame ideaalses ühiskonnas, siis rikkumised ometi leiavad aset ning põrkuvad eri reaktsioonide ja olukordadega. Nii et jah, arvan, et praegu on kantsleri ametist vabastamise tulemusena meil hulk ametnikke, kes pigem pööraksid sellises kriisiolukorras kõigele ebameeldivale selja.
Tegelikult on inimestel ju väga palju kaalul: pikaaegsed töökohad, isiklik heaolu ja kindlustunne. Need on inimlikult mõistetavad kategooriad. Ja kui sa tead, et sind võib oodata ametist vabastamine või avalikku häbiposti asetamine, siis jätadki rikkumistest teatamata. Kõik tagasilöögid kahandavad ausa riigi ja läbipaistva valitsemise efektiivsust.
Seetõttu on minu meelest väga kahetsusväärne, et valitsus pole andnud kantsleri tegevusele adekvaatset sisulist hinnangut ega pole alustatud laiemat dialoogi, milline võib olla ühe ministri mõju (pean silmas pädevust, tegevusi) ametnikkonna üle. Korruptsioonikahtluse välja toomine ministri või mõne kõrgema ametniku, nõuniku vastu tähendabki mõnel juhul enda teekonna lõppu. Siin esineb tõsine oht: erinevalt kantsleri lahkumisest ei pruugi me reaametniku analoogsest vabastamisest kunagi kuulda. Seega on olnud tegevusi ja otsuseid, mis võivad hirmu ja ebakindlust külvata.
Arvan, et räägime üksikutest julgetest inimestest, kes on, ma loodan, üllastel eesmärkidel võtnud ette selle võitluse. Olen näinud palju korruptsiooniskandaale, kus kümned ametnikud ja tippjuhid on jäänud sellistes juhtumites vaikivale positsioonile. Seega, tõsi, miks peaksime arvama, et praeguseks on kõik muutunud.
Esimesi vilju seoses kehtima hakanud vihjeandjate kaitse direktiiviga loodan näha 2021. aasta sügisel – selleks ajaks peavad 250+ töötajaga ettevõtted-organisatsioonid olema selle üle võtnud ja vastavad protseduurid sisse viinud. Pärast seda on näha, kas selle tulemusel on õiguskaitseorganitesse jõudnud juhtumeid, mis muidu poleks sinna jõudnud, ja kas tegeletakse juhtumitega, mis muul viisil poleks ilmnenudki. Loodame, et see temaatika saab hoo sisse positiivses suunas ning aktiveerib inimesi tegutsema ausama riigi ja ettevõtluskeskkonna nimel.
Tegelikult on juba see positiivne, et me sellest kõneleme. Vihjeandmise direktiivi vastuvõtmine sel sügisel jäi aega, kus me Eestis nende teemadega aktiivselt tegelesime. Oma ühingus näeme praegu iga päev, et sellest direktiivist tulenevate põhimõtete järele on karjuv vajadus.
See pani igas mõttes imestama. Oleme Eestis praegu sellega Euroopa Nõukogu korruptsioonivastaste riikide ühenduse (GRECO) luubi all. Järgmise aasta juuniks peame GRECO soovituse järgi panema ministrite ja nende poliitnõunike jaoks paika selged huvide konflikti vältimise käitumisjuhised. See oli lünk, mis tuvastati V hindamisvooru käigus 2018. aasta detsembris. Põhilised teemad on nende kontaktid kolmandate pooltega, kõrvaltegevused, konfidentsiaalse info käsitlemine, töökoha vahetusega seotud piirangud ja kingitused.
Kui prokuratuur alustas kriminaalmenetlust võimaliku mõjuvõimuga kauplemise uurimiseks maaeluministri õigusnõuniku Urmas Arumäe vastu, küsis ERR kommentaari ka minult kui ühingu esindajalt. Ma teadsin, et pärast mind minnakse intervjueerima Illar Lemettit. Arvasin, et toonane kantsler ei julge ministri ja tema nõuniku vastu astuda. Õhtul AK-d nähes oli üllatus suur: inimene räägibki oma ministrile vastu. Aimasin, et sellega oli ta ilmselt tõmmanud joone alla oma karjäärile ministeeriumis. Hiljem nii juhtuski. See üks intervjuu ja need mõned vastused panid mind sellesse kõrgesse ametnikku austavalt suhtuma ning küsima, kui palju meil on neid ametnikke, kes sama oleks teinud.
Tegeleme ühingus ka selle teemaga. Avalikkuses läheb tihti segamini, mis on lobitöö ja mis mõjuvõimuga kauplemine. Viimane on karistusseadustikus sätestatud korruptsioonikuritegu ja tähendab vara või muu soodustuse eest mõjuvõimu kasutamist ametiisiku üle mõne eelise saamiseks. Lobitöö on aga huvirühmade otsene või kaudne suhtlemine avalike teenistujate, poliitiliste otsusetegijate ja nende esindajatega eesmärgiga mõjutada avalikke otsuseid. Selline lobitöö pole keelatud.
Töötame selle nimel, et avalikkusel oleks teave, kellega minister või tema nõunik kohtus, millal see toimus ja paari lausega oleks avatud kohtumise teema. Ideaalis võiks see info olla nt lülitatud eelnõude infosüsteemi, kus iga seaduseelnõu või muudatuste kohta oleks fikseeritud, kellega on kohtutud ning millised on olnud ettepanekud ja seisukohad. Kui need initsiatiivid ja mõjutused on varjatud, võib alati jääda kahtlus või spekulatsioon, et minister ja/või tema nõunik suhtlevad muudel eesmärkidel. Kohtumiste avalikustamine muudaks otsused läbipaistvamaks ja ausamaks. Samal ajal on ministrid ja nõunikud kaitstud ka rünnakute eest.
Praegune, maaeluministeeriumis tekkinud olukord tõestas, et meil oli ametis minister, kes ei taibanud, mida tähendab huvide konflikt, kuidas seda ennetada ega tundnud seega ära korruptsiooniohtlikku olukorda. See võib tunduda naiivne, kuid sellepärast peame GRECO nõutava juhise väljatöötamisel vajalikuks ka seda, et riigikantselei tagaks vajaduse korral ministri nõustamise eetika, väärtuste ja huvide konflikti teemadel. Näiteks kui ministril on küsimused või kahtlused huvide konflikti vältimise kohta või kuidas erinevates olukordades eetiliselt käituda.
Kohalike omavalitsuste juhtide seas on korruptsiooni ennetamisega tegeletud, kuid peamised korruptsioonikahtlused on üles kerkinud ikka seoses nende tegevustega. See näitab, et 10–20 aastat vallavanema ametiposti pidanud inimene ei pruugi olla üdini aus, eetiline ja riigimehelik ning seetõttu ei pruugi ka ministri ametipost talle sugugi sobida. Maaeluminister Mart Järviku juhtum tõestab seda. (Järvik oli aastaid vallavanem – K. A.) Kindlasti on igas ametis – nii vallavanemana kui ka ministrina – väga tublisid inimesi, aga viimane näide ehk iga selline juhtum kahjustab teiste juhtivatel ametikohtadel töötanud või töötavate inimeste tõsiseltvõetavust ja usaldusväärsust.
Kindlasti ei saa selliselt iseloomustada kõiki valitsusliikmeid, aga viimase aja juhtumid näitavad selget vajadust nende küsimustega tegelemiseks läbipaistvama valitsemise suunal. Mõnele on vaja ABC-d, millised on lubatud ja millised ebaseaduslikud tegevused, millistest olukordadest tuleb hoiduda ja millistel juhtudel kellegi poole pöörduda. Kahju, mõnikord ka kõrgeima tippjuhi tasandil, kuid asjad saavad seeläbi ainult paremaks muutuda.
Pahatahtlikud vihjeandjad pole ingli staatuses
Euroopa Parlament võttis 7. oktoobril vastu liidu õiguse rikkumisest teavitajate ehk vihjeandjate kaitse direktiivi. Kahe aasta jooksul peavad liikmesriigid oma seadusandluse direktiivi nõuetega kooskõlla viima.
Korruptsioonivaba Eesti on juba välja töötanud nn vihjeandmise tööriistakasti.
250+ töötajaga organisatsioonid ja ettevõtted peavad 2021. aasta sügiseks kehtestama asutusesisesed regulatsioonid ja protseduurid. 50-250 töötajaga ettevõtetel ja organisatsioonidel on aega kuni 2023. aasta sügiseni.
„Ettevõtted peavad valima inimese, kellele vihjeid edastatakse, ja teda sel teemal koolitama. Tuleb tagada, et võimalikust ettevõttesisesest väärkäitumisest teavitamine toimuks teatud kanaleid pidi, mis tähendab seda, et vihjeandja tegevus peaks olema konfidentsiaalne. Sellist teavet ei jagata üle organisatsiooni. Kontakt, kellele teave edastatakse, peab järgima kindlaid protseduure, kellega tema infot jagab. Kas siseauditi osakonnaga, juhtkonnaga, õiguskaitseasutustega. See oleneb võimalikust rikkumise iseloomust,” selgitas Steven-Hristo Evestus.
Evestus rõhutas, et kindlasti tuleb tagada vihjeandja kaitstus, et tema tegevus ei tooks talle kaasa ettevõttesisest ega avalikku tagakiusamist. Vihjega tuleb tegeleda ja vihjeandjale ca kolme-kuue kuu jooksul tagasiside anda.
Evestus tõdes, et vihjeandmise direktiivi üle võtmine nõuab väga suurt teavitustööd. „Organisatsioon ei saa seeläbi muutuda ka pealekaebamisasutuseks. Kindlasti tuleb ka sellele mõelda, mida toob kaasa pahatahtlik teavitamine. Selge on, et ideaalsena kõlava vihjeandmise protseduuri puhul on kindlasti ka neid, kes seda kuritarvitada sooviksid – keegi on kellelegi jalgu jäänud või tundub, et nüüd ongi aeg vana vimm käiku lasta. Pahatahtlikud vihjeandjad pole ingli staatuses, kelle tegevus on püha ja puutumatu,” ütles Evestus.
Evestuse hinnangul aitab eelkõige see, kui ettevõtte kontaktisik on adekvaatne, selleks koolitatud ja pädev. Inimene, kes on end tõestanud usaldusväärse ja erapooletuna."
"09.11.2017, 00:05",kultuur,https://epl.delfi.ee/artikkel/80090288/kui-room-lapse-sunnist-upub-depressiooni,Kui rõõm lapse sünnist upub depressiooni,"Kristino Rav, passinimega Lumi Kristin Vihterpal, on kunstnik, kes kahe ja poole aasta eest sai emaks. Ta oli küll igati valmistunud sünnituseks, ent mitte selleks, mis juhtus pärast. Ravi isikunäitus „Hämarala seniidis” käsitleb kõige keerulisemat etappi tema elus, sünnitusjärgset depressiooni. „Sünnituse järel tekkis vaakum, kus mulle tundus, et elu loomine tühistas kunsti loomise,” meenutab Rav.
Oma depressiooni kirjeldab Rav füüsilise tajukogemusena. „Maailm võib olla otseses mõttes must-valge. Ma ei pea seda silmas mustade stsenaariumidena metafoorses mõttes. Olen olnud otseses mõttes segaduses: kuhu on värvid kadunud? Järgmisel päeval võivad värvid olla jällegi nii eredad, nagu oleks keegi need Photoshopis ära satureerinud. Ja need erinevad kogemused võivad ööpäeva jooksul vahetuda,” räägib ta.
Sünnitusjärgse depressiooniga kaasnes suur sisemine konflikt, sest Rav kartis, et haigus võib kuidagi last kahjustada. „Tingimusteta armastuse tunne on kirjeldamatu. See ei mahu sisse äragi, et võib armastada nii palju. Samal ajal püüad enesega toime tulla, et mitte kahjustada seda kiindumussuhet, mis sul lapsega on, sest laps vajab tervet ema,” räägib Rav. „Mul tekkisid kahtlused, et äkki laps tunnetab minu seisundit, ja küsisin endalt, kas minust saab lapsele piisavalt hea ema, kui ma ei ole kõige tervem?”
Depressioonile reageeris ta aga väga kiiresti. „Sain aru, et midagi on korrast ära. Jõudsin raseduskriisi nõustamiskabinetti kaks nädalat pärast sünnitust. Küsisin, kas see on normaalne? Kuhu jääb rõõmus meel, ma peaksin ju õnnelik olema?” meenutab ta. Rav tundis, justkui oleks teda petetud. „Puutusin kokku vaid rõõmsate emadega ja tundsin end seda enam kõrvalejäänuna.”
Tuge sai Rav aga teadmisest, et ei ole selles kõiges üksi. Esmalt hakkas ta internetist uurima, kas sel teemal on teoseid loodud. „Kunstnikuna tundsin, et saaksin selle kaudu luua mingisugust dialoogi või teemat paremini mõista. Aga ma ei leidnud. Leidsin hoopis raamatuid,” ütleb ta. Näitena toob ta kogumiku „Vikerkaare taga vangis”, kus oma lood jutustavad anonüümselt paljud Eesti emad. „Just oma lugude jagamise kaudu on kõige paremini võimalik aru saada, et see ei ole asi, mis on ainult minu peas, et on inimesi, kes tunnevad end veel ära ja saavad aru, et see on jagatud kogemus. Ka see on üks põhjus, miks ma tahtsin teha näituse,” ütleb kunstnik.
Alguses jäidki fotod niisama sahtlipõhja. Külla tulnud inimeste reaktsioonidest sai Rav aga aru, et need aitavad tema seisundist oluliselt paremini aru saada, kui lihtsalt seisundist rääkimine. Võttis veel kaks aastat, kuniks Rav oli valmis fotod päriselt näituseks vormistama. Ta ilmutas need uuesti, seekord käsitsi.
Seda tehes tulid talle taas meelde mälupildid ajast ja meeleoludest, kui ta fotod tegi. „Tekitada flashback'e vaatajates, kes on samuti rasedusjärgset depressiooni põdenud, on midagi, mida ma natuke kardan. Kindlasti ei tahaks ma näitusega kellelegi haiget teha, ent sellest teemast rääkimine on oluline,” toonitab ta.
Rav tunnistab, et ka temal on siiani keeruline sellest teemast rääkida. Inimesed ümberringi tahaksid pigem teemat vahetada või patsutavad õlale ja ütlevad, et ära muretse, see läheb mööda. „Ma vastan, et ei lähe mööda, see ei ole tuju. See vajab ravi.”
Rõhuv massiiv
Kristino Ravi näitusel on ka skulptuur, mida ta massiiviks nimetab, ehkki tema enda jaoks kujutab see mäge. „Tegin selle juba raseduse ajal. Ja ka see tundus mulle pärast lapse sündi nii koormav. See oli põletuses katki läinud. Tõstsin mäe endale õlanukile ja tegin sellest foto. Hiljem lõhkusin selle, lasksin tal lihtsalt käte vahelt kildudeks kukkuda ja parandasin hiljem ametüstiga,” ütleb Rav, kes kombineeris üsna kalli materjali ametüsti väga odava, silikooniga. Veel kasutas ta portselani, mida on skulptuuris peaaegu võimatu ära tunda. „Me oleme harjunud portselani nägema hapra, õrna, läbikumavana, aga siin on ta känkjas ja moondunud. Kui selle mäe enda jaoks ümber tegin, tekitas see koos fotoga minu jaoks dialoogi. See protsess objektiga oli mulle oluline,” sõnab ta.
Kristino Ravi näitus
„Hämarala seniidis” on osa EV 100 kunstiprojektist „Sada kunstimaastikku”. Tehniline teostus ja heli – Juhan Vihterpal.
Näitus on avatud 17. novembrini Pelgulinnas Roo 21a galeriis Positiiv.
Rav toonitab, et näitus ei ole vaid kitsale kunstihuviliste ringkonnale, vaid kõigile, keda teema puudutab. 16. novembril toimub galeriis tasuta vestlusõhtu, kus räägivad raseduskriisinõustaja Kairi Tozen-Pütsepp ja kunstiteadlane Heie Marie Treier. Eelregistreerimine aadressil: orav.kristin@gmail.com"
"22.11.2017, 00:05",valismaa,https://epl.delfi.ee/artikkel/80232892/myanmari-kohtumine-andis-eestile-voimaluse-seista-esireas,Myanmari kohtumine andis Eestile võimaluse seista esireas,"Tavaliselt ei pälvi Aasia ja Euroopa välisministrite mitteformaalne kohtumine suurt meediatähelepanu. Selgi korral kõlas ajakirjanike seas korduvalt vaikset pominat „Kes see on?”, kui järjekordne hallipäine väärika välimusega eurooplane autost väljus ning mööda punast vaipa nurga taha kadus. Kuid sündmus ise ületas juba enne algust uudiskünnise, sest sel korral toimus see Myanmari pealinnas Naypyidaw’s.
Myanmar on taas moslemivähemuse rohingjade kohtlemise tõttu rahvusvahelise teravdatud tähelepanu alla sattunud, sest augusti lõpust alates on sealt naaberriiki Bangladeshi pagenud üle 620 000 inimese. Nad ootavad nüüd ülerahvastatud laagrites ega tea, mis neist edasi saab. Sealsed elamistingimused ei kannata kriitikat. Vahetult enne Myanmari saabumist külastas EL-i välispoliitika kõrge esindaja Federica Mogherini koos Saksa välisministri Sigmar Gabrieliga piiriäärset pagulaslaagrit ja Gabriel võttis nähtu hiljem kokku sõnadega: „Uskumatu, mis siin toimub.”
Eilsel pressikonverentsil küsis Bangladeshi ajakirjanik, mida Suu Kyi täpselt teha kavatseb, sest Bangladeshi jaoks on sadade tuhandete põgenike vastuvõtmine suur koormus. „Loodame sel nädalal jõuda vastastikuse mõistmise memorandumini,” vastas Myanmaris ametlikult riiginõuniku ametis olev Suu Kyi. Hiljem ütles üks Bangladeshi kolleeg eravestluses, et ei usu selle rakendumisse – pigem tahab Myanmar rahvusvahelisel areenil näidata, et üldse midagi ses vallas teeb.
Suu Kyid on varem süüdistatud tegevusetuses, hukkamõistu on pälvinud ka tema väide, et põgenikud olevat „illegaalid Bangladeshist”. Eile kinnitas ASEM-il Eestit esindanud välisminister Sven Mikser, et sellist sõnakasutust ta kahe päeva jooksul kohtumistel ega Myanmari juhiga isiklikult vesteldes ei kuulnud.
Pole ka põhjust kahtlustada, nagu oleks väike riik Eesti tähtsamatest sündmustest kuidagi eemale jäänud, sest EL-i eesistujana oli Eesti ASEM-il väga nähtav – Mikser pidas Mogherini ja Suu Kyi kõrval kohtumise avakõne ning osales lõpupressikonverentsil EL-i esindajana, sest Mogherini oli teisel päeval juba Myanmarist lahkunud. Alguses markeeris Mikseri istekohta küll silt „Estonia”, kuid enne poliitikute saabumist oli see selguse huvides vahetatud sildi „European Union” vastu.
Mikseri sõnul pole Arakani osariigi suletuse tõttu ka rahvusvahelisel kogukonnal olukorrast selget ülevaadet. Järelikult on vaja sündmuskohal käia kasvõi selleks, et maailm saaks aru, millist rolli mängivad eri riigiinstrumendid, näiteks sõjavägi. Myanmari armee on ise ala isoleerimist põhjendanud julgeolekukaalutlustega ja samal põhjusel ei lasta sinna väidetavalt ajakirjanikke – nende turvalisust ei suudeta tagada.
„Nagu ma ka pressikonverentsil ütlesin – kui sajad tuhanded inimesed põgenevad kodust teise riiki, kus neid ootab ees täiesti tundmatu tulevik, siis sellist protsessi ei vallanda kindlasti üksik kogukondlik vägivallaintsident,” ütles Mikser. Ta märkis, et rohingjasid puudutavas kriisis on Myanmari valitsusel vaja tunduvalt aktiivsemat ja konstruktiivsemat rolli mängida.
Kuigi praegu paistab tähelepanu nihkuvat Myanmari ja Bangladeshi vahelisele poliitilisele kokkuleppele (kriisi sel moel lahendamist toetavad ka piirkondlikud suurmängijad India ja Hiina), ei piisa Mikseri sõnul vaid sellest. „Väga paljud rohingjade külad on sisuliselt hävitatud ning inimestel pole, kuhu tagasi pöörduda,” selgitas ta. Peale turvalisuse tuleb välisministri sõnul tagada veel elementaarsed elamistingimused.
Eesti nähtaval, Soome populaarne
Kui Eestis ollakse harjutud sellegagi, et rahvusvaheliste kohtumiste ühispiltidelt peame enda esindajat pigem taga otsima, siis Myanmaris toimunud ASEM-i kohtumise avajäädvustusega seda probleemi ei tekkinud: Eesti välisminister poseeris kohe Euroopa Liidu kõrge välispoliitika esindaja Federica Mogherini kõrval, kelle paremal käel oli omakorda Myanmari de facto juht Aung San Suu Kyi.
Samuti sündmusel kohal olnud Saksa välisminister Sigmar Gabriel oli vasakus ääres, kõrval Soome välisminister Timo Soini ja näha oli, et kahel mehel oli omavahel ajada mingi koomiline jutt, sest mõlemad itsitasid pikka aega. Soini avaldas myanmarlastele vist üldse muljet, sest ühe kohaliku ajalehe ingliskeelses versioonis oli temast avaldatud ühes numbris kaks piltuudist ja pikem intervjuu hariduskoostöö teemal.
Euroopa ja Aasia koostööfoorum (ASEM)"
"04.07.2019, 00:10",arvamus,https://epl.delfi.ee/artikkel/86729447/juhtkiri-kohajagamine-mis-ei-lahendanud,"JUHTKIRI | Kohajagamine, mis ei lähendanud","Euroopa Parlamendi ilusa tulemusega valimised ei saanud Euroopa Liidu tähtsate ametikohtade jagamisel sama ilusat jätku. Valimised näitasid eurooplaste huvi kasvu EL-i tuleviku vastu – valimas käinute arv kasvas 21 riigis, paljudes järsult, veidi ka Eestis – ja ka euroskeptikute allajäämist Euroopa-meelsetele jõududele. Tähtsate ametikohtade jagamine aga on kujunenud segaseks ja intriigiderohkeks protsessiks, mis ei toonud Brüsseli institutsioone rahvale lähemale.
Tõsi küll, kompromisside leidmine peabki seekord raskemini kulgema, sest varem europarlamendis kahe peale absoluutset enamust nautinud konservatiividel (EPP) ja sotsiaaldemokraatidel (S&D) seda enam pole. Praegusi Euroopa Komisjoni presidendivalimisi võib mõneti võrrelda meie viimaste presidendivalimistega, kus presidendiks sai lõpuks inimene, kelle kandidatuur polnud enne valimiste lõppfaasi üldse jutuks. Ursula von der Leyenil oli riigijuhtide ehk Euroopa Ülemkogu komisjoni presidendi kohale kandideerides sama lugu. Valimiskampaania ajal ei räägitud temast selles kontekstis sõnagi, mistõttu pole välistatud järgmine tõrge – riigijuhtide kompromisskandidaat ei saagi parlamendis vajalikku hulka poolthääli.
Olenemata sellest, kuidas Leyenil parlamendihääletusel läheb, võib nn tippkandidaatide süsteemi läbi kukkunuks kuulutada. Idee järgi pidanuks komisjoni president tulema tippkandidaatide (Manfred Weber, Frans Timmermans jt) hulgast, aga nii ei läinud. Pealegi pole Euroopa parteiühenduste tippkandidaatide määramine eriti läbipaistvam või demokraatlikum, kui oli Leyeni ilmumine kõrgesse mängu.
Teine asi, mille üle nuriseda, on see, et Euroopa Liidu kõige kõrgematele ametikohtadele pole seekord asja ida- ega põhjaeurooplastel. Isegi Euroopa Parlamendi presidendiks, kelle kohale riigijuhid soovitasid bulgaarlast Sergej Staniševi, valis parlament hoopis itaallase David-Maria Sassoli. Visegrádi riigid on ka ise süüdi, et nii läks, sest nende praegused juhid ei ole just Euroopa-meelsed. Euroopa-meelsus on näiteks see, et poolakas Donald Tusk, Euroopa Ülemkogu senine eesistuja, on paraku Euroopas palju kõrgemalt hinnatud kui oma kodumaal.
Kuid Põhja- ja Ida-Euroopas on teisigi riike peale vastaliste Visegrádi omade. Loodame, et vähemalt eurovolinike kohti jaotades kompenseeritakse praegust regionaalselt ebakõla vääriliselt. Riikidel peavad liitu juhtides olema korralikult esindatud kõigi piirkondade kogemused ja mõtteviisid, muidu kasvab liit lahku."
"18.10.2019, 00:18",lp,https://epl.delfi.ee/artikkel/87773261/autorikulg-tuuli-joesaar-ja-kus-siis-ema-on,AUTORIKÜLG | Tuuli Jõesaar: ja kus siis ema on?,"„Kuidas? Kas keegi ikka jääb temaga koju?!” ehmatas pereõde minu kolmekuust beebit kaaludes, kui ma mainisin, et lähen pärast tite neljakuuseks saamist tööle tagasi. „Ikka-ikka, isa jääb,” rahustasin spetsialisti. Õde rahuneski, aga tundis huvi, mis tööd ma siis teen, et sinna niiviisi tagasi kiirustan. Ja isa, kas ta ikka saab hakkama, uuris ta ääri-veeri edasi.
Minu hea sõber sattus mõni aeg tagasi oma paariaastase põnniga lastehaiglasse. „Ja kus siis emme on?” küsiti talt vastuvõtus. Kui sõber vastu uuris, et mis sest emmest, selgitas haiglatöötaja, et on vaja lihtsalt küsida, mida laps söönud on, ja muud säärast. Sõber teatas, et võib neile küsimustele ise kenasti vastata. (Kõigile murelikele lugejatele teadmiseks: nõutud emme oli perel ilusti olemas, aga lihtsalt teise lapsega hõivatud.)
Eesti vanemahüvitis on uskumatult äge ja muu maailmaga võrreldes täiesti imeline privileeg: olla oma lapsega lausa poolteist aastat tasustatuna kodus. Aga paraku on meil neutraalselt planeeritud süsteemist jäänud mehed ikkagi kõrvale ja naistelt eeldatakse vaikimisi, et nemad on lapsega poolteist aastat kodus, sest üksnes nii on hea ja õige.
Seejuures on sotsiaalsel suhtumisel veel üks huvitav nüanss naiste kahjuks. Kui mees siiski otsustab olla vähemuses (vaid u 10% vanemahüvitisel olijaist on mehed) ja beebiga ise koju jääb, on talle peale oma lapsega mõnusa koosolemise garanteeritud nunnutamine ja tähelepanu pea igal pool, kuhu ta läheb.
Kui armas! Kui progressiivne! Kui tubli, et isa tahab tirtsuga tegeleda! hõiskavad füsioterapeudid, kaupluste müüjad ja naissoost töökaaslased, kellele uhke papa oma võsukese näha viib. Mõnigi vanem meessoost töökaaslane noogutab pead ja tunnistab, et näh, oleks võinud oma lastegagi ise koju jääda… Noorematest meestest mõnigi on küll isegi juba lapsega kodus jõudnud olla ja teab tarka nõu anda, kuidas ühte või teist asja korraldada.
Seevastu vaadatakse lapse kõrvalt varakult tööle naasvaid naisi veel imelikult. Kuidas sa raatsid?! küsis mult mitu tuttavat. Kui ma ausalt tunnistasin, et mu laps on mulle küll väga kallis, aga temaga kodus olemine on mulle ausalt öelda igav, läksid kuulajate silmad suureks. Missugune õudne ja kalgisüdameline naine! Aga oleksin ma öelnud, et oh, mu abikaasa on meie tütrekesest küll suures vaimustuses, aga ega ta beebiga tegeleda ei viitsi, noogutataks kaasa, et jajah, eks ta ole nii jah.
Samamoodi on kummaline kuulda, kuidas mult kaastundlikult uuritakse, kuidas küll härra abikaasa lapsega kodus toime tuleb. Taevakene, tegu on oma erialal tunnustatud spetsialistiga, kes oskab tuvastada väga keeruliste mehhanismide vigu ja neid parandada. Mähkmed aga käivad kinni kahe krõpsuga. Ausõna, see ei ole talle teab kui raske ülesanne. Ja see, kas beebi laulab magama mahedal bassihäälel jorisetud „Mõmmi unelaul” või minu kõrgem hääl – no mis vahet sel on?
Rinnaga toitmisest on tehtud religioon
Tervise arengu instituudi statistika ütleb, et meil on rinnaga toitmisega kehvad lood. Esimesel kolmel elukuul oli täielikul rinnapiimatoidul 64% Eesti lapsi, kuue kuu vanuselt aga vaid 23%. Seda on vähe. Rinnaga toitmise edendamisel on aga kohati langetud lausa fundamentalismi ja emasid rohkem hirmutatakse, kui aidatakse.
Minu laps sündis veidi enneaegsena ühes Tallinna suurhaiglas ja esialgu ei tulnud tal rinnast söömine välja. „Meil on pudelivaba haigla,” teatas ämmaemand ja õpetas, kuidas last süstlast toita. Mulle tehti jalamaid selgeks, et lapsele lutipudeli andmine on igatahes saatanast – kuigi ei selgitatud lähemalt, mis selles siis nii õudset on. Rinnapiima immunoloogilist tähtsust ma muidugi teadsin, aga miks oleks see hirmus, kui ma piima välja pumpan ja laps siis pudelist joob?
Otsustasin selle küsimuse jätta kurnatud ämmaemanda kõrvade asemel professionaalse imetamisnõustaja jaoks. Nimelt saadeti mind kohe ka nõustamisse, kus paraku selgus, et ühte kabinetti oli kokku litsutud imetamise telefoninõustaja, kes kõnesid vastu võttis, ja peale tema veel kaks nõustajat, ühel neist kaks patsienti. Kokku oli ruumis kaks nõustajat, kolm närvilist noort mammat, kolm röökivat titte ja telefonitorusse soovitusi karjuv (sest ruumis valitses meeletu lärm) telefoninõustaja.
Pehmelt öeldes ebamugavas õhkkonnas sain ma teada, et pudeli andmine on väga paha ja et last tuleb imetamiseks treenida, mis võib tähendada tema kuude kaupa söötmist süstla ja sondi abil. Lahkusin kabinetist pisarates.
Abikaasa oli õnneks säilitanud terve mõistuse ja soovitas küsida ka mõne teise spetsialisti arvamust. Selguski, et lapsega ei juhtu midagi hullu, kui ta rinnapiima pudelist joob, ja on täitsa võimalik, et ta ka ilma sondiga treenimata õpib rinda võtma. Ja veelgi enam: kuigi rinnaga toitmine on kahtlemata lapsele parim, ei ole hea ka see, kui ema on imetamisprobleemide tõttu pidevas ahastuses ja laps poolnäljas.
Fundamentalistide küüsist pääsenuna hakkasidki asjad sujuma.
Minu laps õppis ise rinda võtma alles pea kolmekuusena, seni jõi ta väljapumbatud rinnapiima pudelist. Nüüd siis, kui ma tööl käin, vahetame nii kuis vaja: kui on isa valvekord, joob laps pudelist, kui olen ise käepärast, võtab laps rinda. Õnneks võimaldab tööandja ka paindlikku töökorraldust, nii et saan suuresti kodus töötada. Kõik sujub!
Võib-olla on meie väheses rinnaga toitmise osakaalus oma osa ka selles, et head tahtes on meie imetamisnõustamine muutunud liiga fundamentalistlikuks ja hoopis hirmutab naisi?
Vahetada tuleks mitu korda
Meil on abikaasaga plaan vanemahüvitise saajat veel korra vahetada. Ja just sellepärast, et lapsel tekiks ja säiliks võrdne lähedussuhe mõlema vanemaga. Pealegi on poolteist aastat korraga töölt ära olla pikk aeg ja siis pole midagi imestada, kui tööalaselt maha jääd ja palgaläbirääkimistele asja pole.
Mina olin sünnituslehe ja vanemahüvitise ajaga koos töölt eemal viis kuud. See on nii lühike aeg! Aga juba oli üht-teist töö juures muutunud – nipet-näpet siit ja sealt, aruandlusest või töökorraldusest. Elu on ju kiire. Mis tunne oleks naasta pärast pooltteist aastat? Ilmselt kobaks lausa pimeduses.
Ja veel – elu väikelapsega on väga armas, aga, kuidas nüüd viisakalt öelda, sutike piiratud. Päevast päeva kodus olles avastad peagi, et muutudki monofunktsionaalseks teenindusjaamaks. Kergesti võib tabada nüristumine. Eriti ideaalne oleks, kui vanemahüvitisel olijat saaks vahetada lausa nädala kaupa, kuid see põhjustaks tööandjatele kahtlemata kõva peavalu ettevõtte töökorralduse sujuvuse koha pealt. Aga ka praegune võimalus vahetada vanemahüvitisel olijat korra kuus on suurepärane. Nii saavad mõlemad vanemad oma lapsega koos olla ja samal ajal ikkagi ka erialaseid teadmisi elus hoida ning tööl vaimu värskendada. Mõistagi on ameteid, kus mõneks kuuks tööle ja siis jälle vanemahüvitisele minek on töö iseloomu tõttu võimatu, aga kindlasti on vahetustega vanemahüvitisel olek võimalik sagedamini, kui seda praegu kasutatakse."
"20.01.2016, 10:06",arileht,https://epl.delfi.ee/artikkel/73473447/leedu-energeetikaminister-eestlased-toetavad-meie-algatust-mitte-osta-valgevene-musta-tuumaelektrit,"Leedu energeetikaminister: eestlased toetavad meie algatust mitte osta Valgevene ""musta"" tuumaelektrit","Valgevenes, Ostrovetsi linna lähedale ehitatav tuumajaam asub Leedu piirist 50 kilomeetri kaugusel ja energeetikaminister Rokas Masiulise sõnul on tegu rahvusvahelisi nõudeid rikkuva ja ebakvaliteetse ehitisega, mis kujutab endast ohtu tuumaõnnetuseks. ""Oleme Valgevene poole pöördunud paljude küsimustega, millele me pole ühtegi vastust saanud. Oleme väga mures tuumajaama ehituskvaliteedi pärast,"" ütles Masiulis. ""Õnnetuse korral jäävad ohuraadiusesse ka Läti ja Poola, kuid kui suuremaks raadiuseks lugeda 1000 kilomeetrit, ulatub see isegi Rootsini, Eestist rääkimata.""
Kuigi Eesti pole juba väga pikka aega ostnud elektrit kolmandatest riikidest ning ei plaani seda ka tulevikus teha, toetab Masiulise sõnul Eesti esimesena Leedu algatust mitte osta Valgevene ""musta"" tuumaelektrit. Sellekohase kinnituse sai Masiulis nimelt hiljaaegu Eestit külastades majandus-ja taristuministri Kristen Michali käest.
""Eesti positsioon on olnud, et tagamaks võrdsed konkurentsitingimused Euroopa Liidu tootjatele, tuleks kehtestada kolmandate riikide importelektrile tariifid. Tänane reaalsus on, et näiteks Venemaa või Valgevene kauplejad ei järgi samu nõudeid tootmisele nagu ootame meie oma tootjatelt. See puudutab nii keskkonnanõudeid, tuumaohutust kui turukorraldust. Kõik kokku moonutab meie avatud energiaturgu ja halvendab võimalust võrdsetel alustel konkureerida, mistõttu peamegi Balti ja Põhjamaade koos otsima võimalusi turu korrektse toimimise tagamiseks,"" kommenteeris Michal Ärilehele.
Masiulise sõnul oleks vaja saada samasuguseid kinnitusi ka Lätilt ja Poolalt. Leedukad ise on enda kaua aega kavandatud Visaginase tuumajaama projekti nö sahtlisse lükanud, sest Masiulise sõnul tuumaenergia müügiks on aeg praegu ebasoodne. ""Kuna Eesti energiaturul toimub nagunii ületootmine, on mõistetav, miks eestlased ei olnud Visaginase projektist niivõrd huvitatud. Leedul on aga vajadus lisaenergia olemasoluks.""
Ajakirjaniku reisikulud Leetu tasus Euroopa Komisjon."
"09.05.2016, 08:58",valismaa,https://www.delfi.ee/artikkel/74467127/pohja-koreas-peeti-kinni-bbc-vottegrupp-korrespondenti-kuulati-8-tundi-ule,"Põhja-Koreas peeti kinni BBC võttegrupp, korrespondenti kuulati 8 tundi üle","Korrespondent Wingfield-Hayes, produtsent Maria Byrne ja kaameramees Matthew Goddard peeti kinni reedel, kui nad hakkasid Põhja-Koreast lahkuma, vahendab BBC News.
Põhja-Korea ametnikud kuulasid Wingfield-Hayesi üle kaheksa tundi ning teda sunniti avaldusele alla kirjutama.
Kõiki kolme hoiti terve nädalavahetuse kinni, kuid nad on nüüd lennuväljale viidud.
BBC võttegrupp oli Põhja-Koreas enne töölispartei kongressi saatmas Nobeli preemia laureaatide delegatsiooni.
Põhja-Korea juhtkond ei olnud rahul sellega, kuidas BBC elu Pyongyangis kajastas."
"09.05.2016, 07:38",valismaa,https://epl.delfi.ee/artikkel/74471499/kreeka-parlament-kiitis-heaks-valusa-reformipaketi-laenuandjatega-kokku-lepitud-eesmarkide-saavutamiseks,Kreeka parlament kiitis heaks valusa reformipaketi laenuandjatega kokku lepitud eesmärkide saavutamiseks,"Heaks kiidetud meetmete eesmärk on tagada, et Kreeka saavutab kokku lepitud 3,5-protsendise eelarveülejäägi enne intresside maksmist 2018. aastal, mis aitaks Kreekal taas saada ligipääsu võlakirjaturgudele ja muuta laenukoorem jätkusuutlikuks, vahendab Reuters.
Hääletus oli proovikivi valitsuskoalitsiooni ühtsusele, võttes arvesse, et koalitsioonil on 300-kohalises parlamendis vaid kolmekohaline enamus. Kõik valitsuskoalitsiooni 153 rahvaesindajat hääletasid siiski reformipaketi poolt.
Paketi eesmärk on kolme protsendiga sisemajanduse kogutoodangust võrduvad säästud ning peetakse võimalikuks suure sissetulekuga inimeste tulumaksu tõstmist ja maksuvabastuste künnise langetamist.
Suurendatakse niinimetatud solidaarsusmaksu, mis läheb otse riigikassasse, ning kehtestatakse riiklik pension 384 eurot kuus 20-aastase tööstaaži korral. Kaotatakse toetus vaestele pensionäridele ja arvutatakse pensionid ümber."
"06.03.2019, 00:00",uudised,https://epl.delfi.ee/artikkel/85519865/vilunud-kurjategijad-raagivad-vihjete-keeles,Vilunud kurjategijad räägivad vihjete keeles,"Delfi küsitles nn Bernatski komisjoni liikmeid. Küsimusele, kas Mati Alaver saab olla nii süütu, kui ta end väidab olevat (Alaver tunnistas, et andis vaid numbri, ent ei soovitanud dopingut kasutada – toim), vastas spordibioloog Kristjan Port, et seda võib mitut moodi vaadelda. „Kui inimene on vilunud kurjategija, räägib ta koodikeeles. Kauaaegsed kurjategijad arvestavad, et neid võidakse jälgida ning et nad peavad tulevikus selgitusi jagama. Seda enam räägivad nad vihjete keeles, et saaksid hiljem taanduda. Nad ei ütle, et kuula mind ja pane kõik asjad kirja. Nad vaatavad otsa ja ütlevad, et kui tahad paremat tulemust, siis mine võta ühendust. See on piisav samm, et kumbki pool saab aru, mida mõeldakse,” selgitas Port.
„Seda enam on vaja koguda tõendeid, et hiljem saaks seda kõike tõestada. Praegu on suurem tõenäosus, et tegemist on süstemaatilise dopingu kasutamisele õhutamisega,” sõnas Kristjan Port. „See nii lihtsalt ei käi (dopingu tegemine – toim). See on keeruline ja mitmeetapiline protsess,” lisas Port.
„Meie saime toona koguda ainult andmeid, meil polnud õigust korraldada uurimist. Andmed me ka raportisse panime. Seda juurdlust pidanuks tegema politsei. Vitali Bernatski väitis meile toona, et Alaver helistas talle selle juhtumiga seoses. Aga tagantjärele ei saanud me seda tõestada. Me pidanuks saama kõnede väljavõtted,” kirjeldas Port aastatetaguseid sündmusi.
Port kirjutas Alaverile kirja ja palus tal tulla ärakuulamisele. „Pakkusime, kas ta oleks nõus istuma laua taga teisel pool Bernatskit, et me kuulaksime, mida nad asjadest arvavad. Ta keeldus. Ausad inimesed tulevad ja vaatavad, kes neid ründavad,” sõnas Port.
Pordi sõnul ei saa nad kindlalt väita, et Alaver valetab ja Bernatski räägib tõtt – viimane võis äärmiselt üksikasjalikud skeemid ka välja mõelda. „Bernatski kirjeldused olid küllalt detailsed, see detailsus oli lausa hämmastavalt suur ning Bernatski oli pigem usutav,” hindas Port.
Ka teine komisjoni liige, spordiarst Peeter Mardna sõnas lühikeses kommentaaris Delfile, et Alaver saatis nende komisjoni pikalt ega tulnud vastuseid andma. „Omal ajal sõudeliidu presidendina pidasin kõige suuremaks teeneks seda, et keeldusin Alaveri sõudekoondise peatreeneriks võtmast,” ütles Mardna.
2013. aasta lõpus lahvatas toonase aja suurim dopinguskandaal, kui Eesti Päevalehe ajakirjanik Kärt Anvelt tõi avalikkuse ette arst Vitali Bernatski ülestunnistused sellest, kuidas ta aastate jooksul müüs Eesti sportlastele sadu annuseid dopingaineid.
Pärast artiklite ilmumist kutsuti kokku nn Bernatski juhtumi komisjon, milles uurisid dopingusüüdistusi spordibioloog ja dopinguspetsialist Kristjan Port, SA Eesti Antidopingu kauaaegne juht Kristel Berendsen, spordiarst Peeter Mardna ja teised."
"20.04.2015, 00:33",arileht,https://epl.delfi.ee/artikkel/71270583/tuhanded-patsiendid-satuvad-5-eurose-visiiditasu-maksmata-jatmisel-inkassosse,Tuhanded patsiendid satuvad 5-eurose visiiditasu maksmata jätmisel inkassosse,"Foto: Karin Kaljuläte

Kui patsient on jätnud maksmata viieeurose visiiditasu või mõnepäevase voodipäevatasu, on tal järjest suurem tõenäosus jõuda inkassofirmade võlglaste nimekirja ja tegemist teha juba kaks korda suuremate summadega.

Pea kõik suurhaiglad, sealhulgas Ida-Tallinna (ITK) ja Lääne-Tallinna keskhaigla ning Põhja-Eesti regionaalhaigla (PERH) tõdevad, et tohutu hulga (pisi)võlglastega tegelemine käib neile üle jõu. Üks lahendusvariant on anda see üle inkassofirmale. Eelmisel nädalal teatas Tartu ülikooli kliinikum, et neile on võlgu 6500 inimest, kelle võlgnevus moodustab kokku üle 210 000 euro. „Suurema summa võlgnevustest moodustavad tasulised teenused nagu hambaravi, kuid arvete koguhulgast suurem osa on tasumata visiidi- ja voodipäevatasud. Keskmine maksmata arve on 25 eurot,” selgitas TÜ kliinikumi pressiesindaja Kristi Tael.

PERH-i kommunikatsioonijuht Inga Lill ütles, et seni on haigla probleemiga ise tegelenud, kuid omaosalusarvete ehk visiidi- ja voodipäevatasude laekumine valmistab ka neile muret. Võrreldes kliinikumiga on PERH-il isegi hästi läinud, sest koguvõlg ulatub 7694 maksmata arve puhul „ainult” 69 000 euroni. „Tasuliste teenuste korral tuleb inimesel tasuda ettemaks,” selgitas Lill. Ka Tartus asuv Tamme erakliinik tegutseb pearaamatupidaja Eha Värvi sõnul ainult ettemakse põhjal. Varem on proovitud arve alusel maksmist, kuid siis tekkisid probleemid. „Kes lubab iga kord kohe maksta, kes ei võta pärast enam telefonigi või muudab numbri ära,” kirjeldas Värv võlglaste käitumist.

Ida-Tallinna keskhaiglal on parasjagu inkassofirmaga leping sõlmimisel. Haigla pearaamatupidaja Inge Laatsi hinnangul küündivad suurimad võlad 1000 euroni. 

Lääne-Tallinna keskhaigla kommunikatsioonijuhi Liisa Suba sõnul alustas haigla veebruaris koostööd inkassoettevõttega, kes tegeleb eraisikutest võlglastega. Võlgade kogusumma küündib 192 000 euroni, millest on jällegi väga palju viieeuroseid visiiditasu võlgu, kuid ka hambaraviteenuste eest tasumata summasid. „Meil ei ole mõtet oma ressurssi sellele kulutada, sest võlgade tagasinõudmine oli väga ajakulukas, kuid ei andnud piisavalt häid tulemusi. Üldiselt tegeleme võlglastega selliselt, et kui kolme kuu jooksul ei ole arvet tasutud, anname võlglased üle inkassole. Võlgu jäänud ettevõtetega tegeleme endiselt ise,” selgitas Suba. „Võlglased põhjendavad maksmata jätmist sageli sellega, et nad ei teadnud, et on võlglased ja et neile ei ole arsti juurest lahkudes arvet antud.”

Inkassofirma Lindorff Eesti juht Ando Noormets ütles, et 1. oktoobrist 2015 saavad nad uue võlaõigusseaduse jõustudes küsida võlgu sisse nõudes oluliselt vähem tasu. Samuti ei tohi nad küsida võlast suuremat sissenõudmistasu, mis tähendab, et näiteks viieeurone visiiditasuvõlg ei paisu kümnest eurost suuremaks.
„Tegelikult  on meie jaoks väikeste nõuete menetlemine oluliselt kallim ja see pole mingi teenimise koht. Samuti ei võta me põhivõlasummast midagi endale, laekumise korral läheb kõik haiglale tagasi,” selgitas Noormets. „Võlgu jäämine ei saa olla ühiskonna poolt aktsepteeritud elustiil. On ootuspärane, et iga asutus tegeleb oma tasumata nõuetega.” Oktoobrist kehtima hakkav seadusemuudatus näeb ette, et kuni 500 euro sissenõudmisel võib küsida kulude hüvitist kuni 30 eurot. Kuni 1000 euro puhul võib juurde nõuda 40 eurot  ja üle 1000-euro puhul kuni 50 eurot.
"
"23.07.2017, 21:25",sport,https://epl.delfi.ee/artikkel/78964502/novosjolovi-tase-ei-lange-seekord-tuli-mm-ilt-hobe,"Novosjolovi tase ei lange, seekord tuli MM-ilt hõbe","Neile, kes asjas sees, polnud 37-aastase Novosjolovi tänavune EM-pronks ega laupäeval Leipzigis võidetud MM-hõbe mingi üllatus. „Ta on sedavõrd kõval tasemel vehkleja, et võib paugutada igal hetkel,” kinnitas kahekordset maailmameistrit nõustav treener Peeter Nelis.
Novosjolovil näikse tõesti olevat kätte jõudnud teine noorus. Või õigemini kolmas. Esimene algas 2001. aastal MM-i meeskondliku hõbedaga ja lõppes tühjuses, kui tulevikku arvestada – ta oli tugev keskpärane vehkleja, kuid ei rohkemat.
Teine noorus algas äkitselt, 2010. aastal üllatusliku MM-tiitliga ja samaga ka 2013. aastal lõppes. Sealtmaalt püsis Novosjolov maailma edetabelis 16 parema hulgas, pääses kvalifikatsiooniturniiridelt, kuid individuaalseid medaleid kaela ei saanud. Tõsi, 2015. aastal tassis ta Eesti meeskonna EM-il hõbedale ja tundus, et karjäärile võib punkti panna. Tervisehädad kimbutasid, vaim närtsis…
Rio de Janeiro olümpia lõppes tema jaoks veerandfinaalis, kuid andis siiski märku, et vanameister kosub. „Kui Nikolai edaspidigi nii vehkleb nagu Rios, on ta peagi tipus tagasi,” kinnitas Eesti koondise peatreener Igor Tšikinjov.
Sõnad osutusid prohvetlikeks. Juunikuisel EM-il Thbilisis võitis Novosjolov pronksi, oli äärmiselt rahul ja kommenteeris: mida rohkem vanust, seda raskemini medalid tulevad.
Leipzigis kulges Novosjolovil kõik veerandfinaalini mängleva kergusega, vastastest polnud talle õiget. Ent siis tahtis tee püsti tõusta.
Ajalool on kombeks korduda. Kuu aega tagasi EM-i veerandfinaalis võitles Novosjolov end prantslase Daniel Jérent’ vastu lootusetust seisust külmavereliselt välja ja võitis 15 : 14. Nüüd on taas veerandfinaal ja vastanegi on sama. Matši käikki oli kui koopia varasemast. Jerent juhtis kogu matši, oli ees 14 : 12, kuid kolm viimast torget tegi Novosjolov. Taas jäi prantslane rajale istuma, pea käte vahel, pettunud helk silmis.
„Novosjolov tegi alguses paar taktikalist viga, kuid lõppmängus on ta meister,” kiitis Nelis. „Seal ei maksa enam tehnika ega füüsis, ainult vaim – kumb suudab end maksma panna. Suutis Novosjolov.”
Poolfinaalist ungarlase András Rédliga pole samuti palju rääkida – meie mees kontrollis matši, mis üksnes näis esialgu tasavägine, ja viis selle võiduka lõpuni 15 : 10.
Finaal, vastaseks itaallane Paolo Pizzo, 2011. aasta maailmameister. Näis, et Novosjolov teeb jälle imet – ta jäi taha 0 : 3, läks juhtima 4 : 3, jäi jälle taha 7 : 11, kuid murdis end taas ette 13 : 12. Paraku sealtmaalt tegi torkeid ainult Pizzo. Ometi võttis Novosjolov poodiumil hõbemedali laia naeratusega vastu.
„Pizzo on väga dünaamiline ja agressiivne vehkleja,” selgitas Nelis. „Käis kiire mäng ühest väravast teise. Õnn ei olnud Novosjolovi poolel – seisul 13 : 12 jäi ta tera rünnakul vastase käepideme taha hetkeks kinni ja see võimaldas Pizzol torgata. Kahju.”
Teisipäeval ootab MM-il ees meeskondlik turniir.
Kolmas kuld pole võimatu
Epeevehklemises on üks neljakordne maailmameister – Pavel Kolobkov – ja kaks kolmekordset.
Vehklemistreener Peeter Nelis tundis kahetsust, et Nikolai Novosjolov kolmandat MM-tiitlit ei võitnud, sest see olnuks paganama uhke.
„Aga miks ta ei võiks kolmandat kulda järgmisel või ülejärgmisel aastal koju tuua? Vehklemisoskus ei kao kuhugi,” tõdes Nelis. „Pärast olümpiat võis Novosjolovit tabada väike motivatsioonilangus, kuid nüüd saab ta aru, et iga tiitlimedal väärib võitlemist ja võitmist. Ja kaugel see olümpiagi enam…”"
"09.12.2014, 03:30",arileht,https://epl.delfi.ee/artikkel/70300541/tallinna-narva-maantee-mitu-nagu-jaagri-grillist-tavalisi-toite-naljalt-ei-leia,Tallinna-Narva maantee mitu nägu: Jäägri Grillist tavalisi toite naljalt ei leia,"
Aseri vallas Kõrtsialuse külas asub Tallinna–Narva maantee kõige huvitavam toidukoht. Tallinnast tulles on seda hästi näha, kuid Narva poolt lähenedes võib sellest kergesti mööda sõita. Tegemist on Jäägri Grilliga, mis pakub muu hulgas 35-eurost karupraadi.„Leidsite meid ikka üles. Oleme teinud kõik selleks, et meid näha ei oleks,” ütleb peremees Kalle Kohver naljatledes. Ta täiendab, et Narva suunale kavatsetakse peagi panna valgusreklaam. See on hea mõte, sest eriti tänulikud kliendid on siin just venelased.

Jäägri Grill on osa hoonete kompleksist, kuhu kuulub ka vana Rannu algkooli maja, mida on tasapisi korrastatud, et see siis majutusasutusena avada. Juba praegu pakutakse öömaja kuni 21 inimesele, kuid peagi juba 50-le. Kohale annavad huvitavama mõõtme ulukilihast toidud ja viimasel ajal üha arenev jahiturism.

„Jahipool areneb siin tublisti,ehkki toitlustus ja majutus on kõige alus. Sügisel on huvi tekkinud austerlastel. Lõuna-Euroopas ei ole põtra, neid huvitab just see suur loom. Soomlased on käinud metssiga laskmas, aga nüüd on paras jama Aafrika katkuga,” räägib peremees.

Asi on tõsine, sest kaks katkujuhtumit avastati väga lähedalt, Sigwari seafarmide juurest. Kohveri sõnul on olukord ärev, sest pärast viimast leidu ei tohi aasta aega ajujahti pidada. „Kuid just ajujaht pakub huvi austerlastele ja ka poolakatele,” märgib ta. Nüüd tuleb leida mõni teine Eesti mets, kuhu kliendid viia.
Peale ulukijahi kureerib Kohver ka linnujahti. See toimub enamasti Kalvi rannas, kus on palju rändlinde. Sel aastal on jahile tuldud isegi Maltalt, eelmisel aastal Hispaaniast.

„Soome jahimehed on meid avastanud ning igal sügisel käib kaks ja pool kuud kõva hanejaht. Jahimehed helistavad mulle Soomest, et haned hakkasid sealt tulema. Mina siis ütlen vastu, et tulge laevaga järele,” muheleb Kohver. Ja soomlased tulevadki.

Toidukoht avati 2006. aastal, jahindusega tegeletakse aktiivselt viimased neli-viis aastat. Jäägri Grilli menüü on hoopis teisest puust kui sama maantee äärsetel konkurentidel. Siin domineerivad ulukitoidud, mida troonib 35 eurot maksev karulihapraad, mis on ülipopulaarne eriti venelaste seas. „Eks meil käib loomulikult ka maanteelt tulevaid n-ö juhukliente, kuid suur osa on siiski sellised kunded, kes meid juba teavad. Lisaks on aina kasvav igasugune grupiviisiline siin viibimine – ettevõtete sünnipäevad, konverentsid, juubelid, pulmad ja muu selline,” räägib grilli perenaine Anneli Bobrov.

Perenaine on kui Hunt Kriimsilm: vajaduse korral teeb remonti, on giid või juhendab mõnd käsitöö õpituba. Ettevõtted võtavad tihti täispaketi, kuhu kuulub ka mõni lihtsam käeline tegevus.

Majutuse ja jahinduse arendamine on võetud kindlaks sihiks, kuid üks takistav pidur on töökäte puudus. „Lähiajal peame kindlasti inimesi juurde võtma. Paneme kuulutuse välja ja eks siis vaatame. Eks see ole logistika küsimus. Inimesed käivad siin ka Rakverest tööl,” lausub Kalle Kohver lootuses, et vajalikud inimesed leitakse."
"11.07.2019, 00:07",arileht,https://epl.delfi.ee/artikkel/86800291/ulemiste-reisiterminali-uus-konkurss-on-parajalt-ragistamist-pohjustanud,Ülemiste reisiterminali uus konkurss on parajalt ragistamist põhjustanud,"Mõni küsimus on aga siiani vastuseta.
„Meie arvates laabub kenasti, Ülemistega vähemasti – ja väljendub see osalejate huvis,” rääkis Rail Baltic Estonia (RBE) tehniline juht Anvar Salomets, viidates Ülemiste reisiterminali mai alguses välja kuulutatud uuele arhitektuurikonkursile.
Viimase paari kuu jooksul on ideekonkursi vastu tundnud huvi umbes 20 ettevõtet. Nende hulgas on tuntud nimesid nii Eestist kui ka välismaalt. „Tõenäoliselt on seal taustal neid tegijaid veel. Tavaliselt tulevad nad viimasel hetkel välja, keegi ei esita oma töid varem,” lisas Salomets.
Kuigi Eesti arhitektide liidul (EAL) pole konkursi sisule midagi ette heita, ei ole liit uue konkursi tingimusi probleemsete punktide tõttu kooskõlastanud. Terminali uus hange tuli korraldada seetõttu, et 2014. aastal toimunud konkurss tunnistati hiljem ebaõnnestunuks. Nimelt unustati toona rahvusvahelise hanke kasti linnuke tegemata.
Nüüd on nii EAL kui ka toonase konkursi võitja, arhitektuuribüroo 3+1 veendunud, et uut konkursi ei oleks tohtinud välja kuulutada, kuniks eelmise konkursiga seotud probleemid pole lahendatud.
„Meie andmetel ei ole 3+1 arhitektidega siiani kokku lepitud, mis tingimustel nad oma eelmise võistluse lahendust edasi arendada lubavad. Samuti ei saa me nõustuda, et võitjate (esikolmiku) vahel korraldatakse vähempakkumine, mis töötab vastu ideevõistluse mõttele,” rääkis EAL-i president Katrin Koov.
Kuigi ta möönis, et nüüd on hinnaläbirääkimiskriteeriume leevendatud, ei garanteeri see võitu. „Realiseerima peaks ikkagi parima, mitte odavama lahenduse,” on Koov veendunud. EAL konkurssi ära keelata ei saa, see läheks vastuollu konkurentsiseadusega.
3+1 arhitektuuribüroo tegevjuht Kaarle Kannelmäe lisas, et nende esmane eelistus on, et RBE läheks nende pakutud lahendusega edasi. „RBE uue konkursi korraldamisega on selge, et eelmise konkursi tulemusega edasi ei minda,” tõdes ta.
Kannelmäe sõnul on praeguseks valminud rajatised ja planeeringu eskiisid osa 3+1 arhitektide võidutööst ja selle järgnenud täiendamise tulemusel valminud tervikteosest. „3+1 arhitektid soovivad, et leitaks lahendus, kuidas autoriõiguste võimalik rikkumine saaks mõistlikult ennetatud,” lausus ta.
Anvar Salometsa sõnul on RBE-l käed seotud, kuna viie aasta taguse konkursi korraldaja oli Tallinna linn. Ka ei keela keegi 3+1 bürool uuel konkursil osaleda. Mis puudutab vähempakkumist, rõhutas Salomets, et hindamiskriteeriumid on avalikud ja seal on näha, et hind ei ole ainuke määrav komponent.
Ühtlasi märkis Salomets, et uus konkurss ei riku kuidagi 3+1 autoriõigusi, kuna konkursi üks tingimus on, et juba rajatud taristut pole lubatud muuta. „Siin pole isegi võimalust potentsiaalseks rikkumiseks,” märkis ta. Ka on Rail Balticu Eesti meeskond otsustanud tulla arhitektidele vastu, lükates konkursi tähtaega edasi. „Meil on turult tulnud selline signaal, et niiviisi võiks käituda,” põhjendas Salomets. Nii on uus tähtaeg nüüd 1. augusti asemel 3. september.
EAL pole rahul ka sellega, et kuigi konkurss on kestnud üle kahe kuu, ei ole veel avalikustatud, kes on žürii liikmed. „Selline asi ei kuulu hea tava juurde, et võistlus kuulutatakse välja žüriiliikmete nimedeta,” märkis liidu president Katrin Koov.
Salometsa kinnitusel on nad selle kallal viimastel kuudel töötanud. Žürii puhul on arvestatud ka EAL-i tavaga, et ülekaalus oleksid professionaalsed arhitektid. Nii on üheksaliikmelise žürii viie arhitektist liikme hulgas nii eestlasi kui ka välismaalasi, nende seas tuntud nimesid Lätist ja Taanist. Žürii liikmed avalikustatakse kindlasti enne konkursi lõpptähtaega.
Konkursi tõttu on RBE viimastel kuudel tegelenud ka mitme teise Ülemiste terminaliga seotud küsimusega. „Oleme koos Mainor Ülemiste, Tallinna linna ja Tallinna lennujaamaga pusinud üksjagu ka selle kallal, kuidas ühendada uus Rail Balticu terminal Tallinna lennujaamaga. Ehk oleme selle avaliku koridori vajaduse üle vaielnud,” rääkis Anvar Salomets.
Nüüdseks on Tallinna linn teinud sellele alale struktuurplaani, milles on võetud arvesse kõiki piirkonnaga seotud arendusi – lennujaama laienemiskava, Ülemiste City ja Rail Balticu terminali plaani – ja määranud selle alusel ära ka avaliku koridori.
Selle koridori arendamine ei ole aga eraldi RBE ülesanne, pigem soovivad osalised, et omanikurolli võtaks siin Tallinna linn. „Selleks et anda sellele avaliku koridori funktsioon, peab avalik võim seal ära korraldama planeeringud, maade võõrandamise ja kõik selle,” põhjendas Salomets. Küsimus on, kas seda suudetakse Rail Balticu valmimise ajakavas teha.
RBE on ragistanud ka Eesti Raudteega, et leppida kokku, mitu rongiteed jääb Ülemistel neile ja mitu Eesti Raudteele. „Võrreldes algse tehnilise lahendusega Rail Balticu perspektiivsed vajadused teatavasti suurenesid ja me murdsime pool aastat pead, kuidas sinna ruumikitsikusse mõlema ettevõtte perspektiivid ära mahutada,” rääkis Salomets. Lõpuks jõuti 3 + 3 teede lahenduse juurde.
„On selge, et kui olemasolevale raudteetaristule lisandub veel üks, siis tuleb kompromisse teha, et mõlema raudteeettevõtja vajadused parimal moel ära katta,” tõdes Eesti Raudtee ehitusteenistuse juht Riho Vjatkin. Kuigi ta möönis, et 3 + 3 lahendusega Eesti Raudtee seniste teede arv Ülemistes vähenes, leiti võimalus korraldada jaamatöid viisil, mis ei piiraks ettevõtte tegevust.
„Selle tulemusel sündiski võimalikult parim lahendus nii Eesti Raudtee kui ka Rail Balticu jaoks,” lausus Vjatkin. Ka Salomets rõhutas, et kokkulepete tulemusel n-ö pudelikaela Ülemistel reisirongide teenindamisel ei teki. Muu hulgas saab Eesti Raudtee ühe tee ka rahvusvahelisele Vene-suunalisele rongile, mille lõpp-peatus on Ülemistesse plaanitud.
Peale selle sai Eesti riik endale tulevase Ülemiste terminali territooriumil ühe maalapi, kus praegu asuvad garaažid. Selle puhul kardeti, et omanikega kokkulepete sõlmimine läheb keerulisemaks, kui see tegelikult oli.
Mis puudutab Rail Balticu projekti tervikuna, on neil Salometsa sõnul hea meel selle üle, et teise astme kohus andis vaidluses kodanikuühendustega Avalikult Rail Balticust, Eesti looduskaitse selts ja Eesti geograafia selts õiguse riigile.
Avalikult Rail Balticust (ARB) juhatuse liikme Priit Humala kinnitusel plaanivad nemad ringkonnakohtu otsuse siiski vaidlustada, sest jääb arusaamatuks, milline kohtukolleegium millise kohtuasja üle otsustas. Ka on kohus ARB hinnangul oma otsuse põhjenduses eksinud mitmes olulises faktis.
Samal ajal käib kolme Balti riiki läbiva kiirraudtee projekteerimine Eestis täie hooga ja Tallinna ringtee liiklussõlme kujul on alanud ka raudtee ehitus.
Natuke muret valmistab RBE tehnilisele juhile asjaolu, et kolmas projekteerimislõik Eestis ei ole veel lepingus – hanke välja kuulutamine on plaanitud ajakavast paar kuud maas –, küll aga läheb hange juulis kindlasti välja. Sellega saab ka viimane, Tootsist Läti põhjapiirini kulgev lõik kaetud.
Ühtlasi töötab siinne maa-amet palehigis maade võõrandamise kallal. „Pakkumisi on seal maaomanikele esitatud mitmeid kümneid,” rääkis Salomets. Juuli alguse seisuga oli pakkumisi tehtud u 70 kinnistu omanikule ja nõusoleku olid neist andnud juba 30. Selleaastane plaan näeb ette u 100 kinnistu võõrandamist.
Kokku omandab riik Rail Balticu raudtee ja teenindusrajatiste tarbeks äralõikeid 864 kinnistust, kogupindalaga 1226 hektarit. Sellest eraomandisse kuulub ligi kolm neljandikku ehk 621 kinnistut, maavajadusega 565 hektarit. Maade võõrandamisega tahetakse 2022. aasta lõpuks ühele poole saada.
Hädas spetsialistide leidmisega
Üks suur katsumus, millega kiiresti kasvav Rail Balticu Eesti meeskond praegu silmitsi seisab, on vajaminevate spetsialistide puudus.
RBE tehniline juht Anvar Salomets tunnistas, et sobivate inimeste leidmine tuleb suure pingutusega, kuna ettevõte on seadnud sihiks, et nad tahavad valdkonnas kogenud inimesi. „Meil pole aega kedagi siin välja õpetada, lähevad kohe sügavasse vette,” põhjendas Salomets.
Siiski on RBE meeskonnaga sel aastal liitunud juba viis inimest. Aasta lõpuks peaks ettevõte kasvama 20 töötajani. Mingeid spetsialiste on hakatud otsima ka väljastpoolt Eestit. Seni ei tööta Rail Balticu Eesti ettevõttes veel ühtegi välismaalast.
Eesti Raudtee ehitusteenistuse juhi Riho Vjatkini sõnul konkureerivad nad tööturul kindlasti Rail Balticu Eesti meeskonnaga, kuna raudteespetsialiste on Eestis üldiselt vähe. Kuigi nii mõnigi varem Eesti Raudtees töötanud spetsialist töötab praegu Rail Balticu heaks, näeb Vjatkin selles pigem võimalusi heaks koostööks.
„Kindlasti suudavad nii Eesti Raudtee kui ka Rail Baltic pakkuda oma töötajatele järgnevate aastate jooksul palju huvitavaid projekte ja väljakutseid, sest valdkond on suure arengupotentsiaaliga,” lausus Eesti Raudtee ehitusteenistuse juht.
Juuli alguse seisuga töötas Rail Balticu Eesti kontoris 14 inimest."
"07.02.2019, 19:10",uudised,https://epl.delfi.ee/artikkel/85262377/korgemae-ja-zandiga-seotud-kupeldamisjuhtum-sai-lopu-selles-loos-pole-keegi-enda-ule-uhke,Kõrgemäe ja Zandiga seotud kupeldamisjuhtum sai lõpu. „Selles loos pole keegi enda üle uhke.”,
"05.10.2016, 00:10",arileht,https://epl.delfi.ee/artikkel/75809875/ericssoni-karpekirves-vihises-seekord-eesti-tehasest-mooda,Ericssoni kärpekirves vihises seekord Eesti tehasest mööda,"Ericssoni teatel alustati ametiühingutega läbirääkimisi, et Rootsis 3000 töökohta koondada. Peamiselt kärbitakse tootmisüksusi Boråsis ja Kumlas, kust kaob järgmise aasta jooksul tuhat töökohta. Kahe tuhande jagu kärbitakse arendus- ja kontoripersonali, peale selle kaotavad töö 900 konsultanti Rootsis ja 175 töötajat Soomes.
„Ericsson kavatseb vähendada personali Boråsis ja Kumlas kooskõlas ettevõtte strateegiaga konsolideerida tootmine vähematesse üksustesse ja teha partneritega koostööd,” ütles Ericssoni Soome pressiesindaja Milla Nummenpää.
„Telekomitehnika tootmine on viimase kümnendi jooksul märkimisväärselt muutunud, ühe sideseadme tootmiseks kuluv aeg on poole võrra vähenenud. Toodangumahu suur kõikumine on kasvatanud vajadust paindlikkuse järele,” rääkis Nummenpää. „Selle tulemusel on Ericssoni tootmisstrateegia olnud konsolideerida tootmine vähematesse üksustesse üle maailma – nagu Eestis, Hiinas, Brasiilias ja Indias.”
Nummenpää sõnul käivad ametiühingutega parasjagu läbirääkimised ning veel on vara kommenteerida lõpptulemust ja ka mõjusid Eestile. „Mida saab öelda, on see, et Eesti tootmine on tähtis osa meie masstootmisest,” sõnas ta.
Ericssoni palgal on praegu 115 000 inimest üle maailma, neist 1400 Eestis. Aivar Õepa"
"28.02.2020, 00:01",lp,https://epl.delfi.ee/artikkel/89062049/motteselge-ja-poliitiliselt-ebakorrektne-nuudisaegne-teater-on-justkui-kuskil-ara,Mõtteselge ja poliitiliselt ebakorrektne nüüdisaegne teater on justkui kuskil ära,"Selge on, et teatriauhindade nominentide nimekirja ei ole võimalik sattuda niisama, juhuslikult, teenimatult. Sama selge on ka, et 2020. aasta alguses (nagu ilmselt ka varasematel ja tulevastel aastatel) ei vali sõnalavastuste žürii maailma parimat Eesti lavastust, lavastajat või näitlejat. Nominentideks ja väljavalituteks osutuvad just need, kes on oma loomega köitnud just siin ja praegu, just sellist žüriid, nagu see meil seekord oli. Ja ilmselge on seegi, et kuigi avalikult on teada, et žürii on seitsmeliikmeline, aga seal on üks liige veel – kodanik M. Atemaatika. Sestap tuleb öelda, et praeguste ja igati väärikate nominentide kõrval käis žürii mõtetest ja laualt läbi mitu nime, kes n-ö komakoha tõttu kõnealusesse „võitlusse” ei pääsenud, kuid väärivad igati žürii suurt aplausi.
Praegused väljavalitud kuuluvad Eesti teatri üsna ühtlaselt tugevasse ülemisse ossa.
Nominente vaadates näeme esmalt, et nii regionaalses kui ka institutsionaalses kontekstis on see palett väga lai ja see on omakorda – eriti publiku vaatenurgast – väga hea. Teatripuudust karta pole, seda on nii sisu, vormi kui ka taseme poolest peaaegu seinast seina. Kuid just peaaegu. Praegused väljavalitud kuuluvad Eesti teatri üsna ühtlaselt tugevasse ülemisse ossa. Küsimus on, kas nad koos moodustavad Eesti teatri teraviku või kõrgendiku. Silma torkab ka, et nominentide hulgas pole meie otsingulisema teatri esindajaid nagu Von Krahli teater, Tartu Uus Teater, Mart Kangro või mõned veel. Ehk siis nüüdisaegne, kuid vanamoodsalt terav, mõtteselge ja poliitiliselt ebakorrektne teater on justkui kuskil ära.
Kõiki nominente eraldi ja lühidalt enam paremini kommenteerida ei saa, kui teeb seda nimekiri nende nimede ja tehtud töödega. Žürii ei tegelenud nominentide välja selgitamisel ei pedagoogika, avansi, esoteerika ega poliitikaga. Otsisime meisterlikkust või jõulist liikumist selle poole. Leidsime.
Muusikaauhind
Žürii: Kristel Pappel (esimees), Alvar Loog, Tiina Mattisen, Karmen Puis ja Jaanika Rand-Sirp
Jüri Alperten – Vene ooperi stiilitundlik ja sügavalt musikaalne tõlgendus (Nikolai Rimski-Korsakovi „Tsaari mõrsja”, Rahvusooper Estonia)
Oliver Kuusik – jätkuv vokaalne kõrgvorm ja kujundlik karakteriloome nüüdisooperites (Johann Voldemar Jannseni osa Alo Põldmäe kammerooperis „Emajõe ööbikud”, Tartu Uus Teater, ja Bernhard Schmidti osa Dominy Clementsi ooperis „Laser ja läätsed”, Nargenfestival)
Paul Mägi – nüansirikka ja mõjuva muusikalise terviku kujundamine (Giacomo Puccini ooperis „Madama Butterfly”, Teater Vanemuine)
Kristel Pärtna – eripalgeliste rollide hingestatud ja vokaalselt kõrgetasemeline esitus (Marfa osa Nikolai Rimski-Korsakovi ooperis „Tsaari mõrsja” ja Julia osa Charles Gounod’ ooperis „Romeo ja Julia”, mõlemad Rahvusooper Estonia)
Sõnalavastuste auhinnad
Žürii: Madli Pesti (esimees), Jaak Allik, Rait Avestik, Merle Karusoo, Mae Kivilo, Kaie Mihkelson ja Meelis Oidsalu
Lavastajaauhind
Priit Pedajas – „Põud ja vihm Põlva kihelkonnan nelätõistkümnendämä aasta suvõl” ja „Linnade põletamine” (mõlemad Eesti Draamateater)
Mehis Pihla – „Nukumaja, osa 2” (Eesti Draamateater)
Priit Strandberg – „Naiste kool” (Vanemuiseteater)
Margo Teder – „Kauka jumal” (VAT teater)
Taago Tubin – „Etturid” (Ugala teater) ja „Minu haukuv koer” (Karlova Teater)
Kunstnikuauhind
Arthur Arula – kujundused lavastustele „Ihu paradiis” (Endla teater) ja „Kadri” (Emajõe Suveteater)
Pille Jänes – kujundused lavastustele „Armastus Krimmis”, „Põud ja vihm Põlva kihelkonnan nelätõistkümnendämä aasta suvõl”, „Linnade põletamine” (kõik Eesti Draamateater), „Miks Jeppe joob?” (Rakvere teater) ja „Kauka jumal” (VAT teater)
Kairi Mändla – kujundused lavastustele „Eesti jumalad” (Paide teater) ja „Paratamatus elada ühel ajal” (Von Krahli teater)
Laura Pählapuu – kujundus lavastusele „Päikese lapsed” (Eesti Draamateater ja EMTA lavakunstikool)
Kristjan Suits – kujundused lavastustele „Persona” ja „Julm mõrvar Hasse Karlsson paljastab tõe naise kohta, kes külmus surnuks raudteesillal” (mõlemad Teater Vanemuine), „Nukumaja, osa 2” ja „Võrk” (mõlemad Eesti Draamateater), „Kant” ja „Kommuun” (mõlemad Tallinna Linnateater) ning „Emilie Sagée” (Kellerteater)
Meespeaosatäitja auhind
Karol Kuntsel – Arnolphe lavastuses „Naiste kool” (Vanemuise teater)
Sander Roosimägi – Hans Christian Andersen lavastuses „Vihmausside elust” (Tallinna Linnateater)
Eduard Salmistu – Mäeotsa Jeppe lavastuses „Miks Jeppe joob?” (Rakvere teater)
Indrek Taalmaa – Mogri-Märt lavastuses „Kauka jumal” (VAT teater)
Ivo Uukkivi – Tomas Stockmann lavastuses „Rahvavaenlane”, Max Schumacher lavastuses „Võrk” (mõlemad Eesti Draamateater) ja Robert lavastuses „Vihanemees.com” (Kinoteater)
Naispeaosatäitja auhind
Kersti Heinloo – Nora lavastuses „Nukumaja, osa 2” (Eesti Draamateater)
Grete Jürgenson – Karin lavastuses „Nagu peeglis” (Rakvere teater)
Hele Kõrve – Johanne Luise Heiberg lavastuses „Vihmausside elust” ja Anna lavastuses „Kommuun” (mõlemad Tallinna Linnateater)
Riina Maidre – nimiosa lavastuses „Juudit” (R.A.A.A.M.)
Teele Pärn – Tiina lavastuses „Linnade põletamine”, Ottilie lavastuses „Põud ja vihm Põlva kihelkonnan nelätõistkümnendämä aasta suvõl” (mõlemad Eesti Draamateater) ja osatäitmised lavastuses „Gesamtkunstwerk” (Kinoteater)
Meeskõrvalosatäitja auhind
Tõnn Lamp – Gel lavastuses „Gorge Mastromase rituaalne tapmine” (Tallinna Linnateater)
Priit Loog – tisler Engstrand lavastuses „Kummitused” (Endla teater)
Martin Mill – osatäitmised lavastustes „Once”, „Etturid”, „Saja-aastane, kes hüppas aknast välja ja kadus” ja „Kui me nüüd ei sure, ei sure me kunagi” (kõik Ugala teater)
Andres Mähar – Azdak lavastuses „Kaukaasia kriidiring” ja Feliks lavastuses „Kirvetüü” (mõlemad Vanemuise teater)
Egon Nuter – Martin Lampe lavastuses „Kant” (Tallinna Linnateater)
Naiskõrvalosatäitja auhind
Mari Lill – Anne Marie lavastuses „Nukumaja, osa 2” (Eesti Draamateater)
Liina Olmaru – osatäitmised lavastuses „See laps” (Theatrum)
Anneli Rahkema – Nille lavastuses „Miks Jeppe joob?” (Rakvere teater)
Elina Reinold – Susanna lavastuses „Juudit” (R.A.A.A.M.) ning Perenaine ja Anu lavastuses „Kauka jumal” (VAT teater)
Anne Türnpu – Teresa Stockmann lavastuses „Rahvavaenlane” (Eesti Draamateater)
Balletiauhind
Balletiauhind
Žürii: Enn Suve (esimees), Tiit Härm, Age Oks, Oksana Tralla ja Tatjana Voronina
Andrea Fabbri – Romeo lavastuses „Romeo ja Julia”, prints Désiré lavastuses „Uinuv kaunitar”, prints Siegfried lavastuses „Luikede järv” ja Jeff lavastuses „Tramm nimega Iha” (kõik Eesti Rahvusballett)
John Halliwell – Valge Küülik lavastuses „Alice Imedemaal” (Eesti Rahvusballett)
Laura Maya – Julia lavastuses „Romeo ja Julia”, Stella lavastuses „Tramm nimega Iha” ja Alice lavastuses „Alice Imedemaal” (kõik Eesti Rahvusballett)
Raminta Rudžionytė-Jordan – Julia lavastuses „Romeo ja Julia”, Fermina lavastuses „Armastuse tango ehk aegade lõpus” ja solist lavastuses „Lageda laulud” (kõik Teater Vanemuine)"
"09.09.2015, 17:30",arileht,https://epl.delfi.ee/artikkel/72409807/hea-uudis-toi-jaapani-aktsiaturule-viimase-seitsme-aasta-suurima-tousu,Hea uudis tõi Jaapani aktsiaturule viimase seitsme aasta suurima tõusu,"Investorid ostsid aktsiaid, kuna Jaapani peaminister Shinzo Abe lubas alates tulevast aastast vähendada ettevõtete tulumaksumäära kahe aasta jooksul kokku vähemalt 3,3 protsendipunkti võrra, kirjutas Reuters."
"25.07.2018, 18:00",kultuur,https://kinoveeb.delfi.ee/artikkel/83152045/75-veneetsia-filmifestivalil-esilinastuvad-alfonso-cuaroni-vendade-coenite-ja-ryan-goslingu-varsked-teosed,"75. Veneetsia filmifestivalil esilinastuvad Alfonso Cuaróni, vendade Coenite ja Ryan Goslingu värsked teosed","Festivali võistlusprogrammis on esindatud mitmed filmid, mille kohta on juba teada, et linastuvad ka Eesti kinodes nagu näiteks ""Whiplash"" ja ""La La Land: California unistused"" režissööri Damien Chazelle'i värske autobiograafiline ja muidugi ka ajalooline film ""Esimene inimene"" (""First Man""), mis on ühtlasi ka festivali avafilm. Meie kinodes alustab esimesest kuureisist pajatav film 12. oktoobril.
Kuna Damien Chazelle'i viimased filmid on Oscaritel olnud väga edukad ja Ameerika teadussaavutusi kujutavad filmid lähevad alati hästi peale, siis suure tõenäosusega korjab ka ""Esimene inimene"" 24. veebruaril toimuval 91. Oscarite jagamisel mitmeid kuldmehikesi. Ja võib olla saab ühe ka Neil Armstrongi kehastav Ryan Gosling.
Mainimata ei saa jätta samuti võistlusprogrammisfestivali peaauhinna Kuldlõvi nimel konkureerima asuvat Olivier Assayasi filmi ""Doubles Vies"" ja kuigi selle prantsuse režissööri tuntuimad teosed ""Carlos"", ""Sils Maria pilved"" (""Clouds of Sils Maria"") ja ""Personal Shopper"" ei korjanud küll oluliste festivalide auhindu, siis said need kriitikutelt väga palju kiita ning tõenäoliselt pole ""Doubles Vies"" mingi erand.
2009. aastal krimifilmiga ""Prohvet"" (""A Prophet"") ilma teinud Jacques Audiard astub võistlustulle vesterniga ""The Sisters Brothers"", mida kirjeldatakse kui musta komöödiat. Tegu on Audiardi esimese filmiga, milles löövad kaasa mitmed väga tuntud Hollywoodi näitlejad nagu näiteks Joaquin Phoenix ja Jake Gyllenhaal.
Vendade Joel ja Ethan Coeni kauaoodatud vestern ""The Ballad Of Buster Scruggs"" oli esialgsete plaanide kohaselt Netflixi toodetud kuueosaline seriaal, kuid nüüd on sellest saanud hoopis üks täispikk antoloogiafilm, mis toob meieni kuus erinevat lugu Ameerika äärealadelt. Film linastub aasta lõpus küll Netflixis, kuid sellele tagatakse ka kinolevi, et film kvalifitseeruks ka Ameerika filmiakadeemia reeglite kohaselt Oscari-ralli jaoks.
2013. aasta ""Gravitatsiooniga"" (""Gravity"", 2013) parima režissööri Oscari võitnud Alfonso Cuarón kuulub koos režissööridega Guillermo del Toro ja Alejandro G. Iñárrituga Hollywoodi kõige edukamate Mehhiko päritolu filmitegijate hulka. ""Gravitatsioon"" võitis peale parima režissööri Oscari veel kuus kuldmehikest. Cuarón ei jätka seekord ulme ega suurejooneliste projektidega, vaid teeb midagi hoopis isiklikumat - kesklassi perekonna elu 1970ndate Mehhikos ning seda kujutava filmi nimeks on ""ROMA"".
Film oleks suure tõenäosusega linastunud ka möödunud Cannes'i filmifestivalil, kui korraldajad poleks Netflixi filmide linastumise võistlusprogrammis ära keelanud. ""ROMA"" linastub nii Veneetsia, Toronto kui ka New Yorki filmifestivalidel, enne kui jõuab otsaga aasta lõpuks Netflixi ning kindlasti ka kinodesse, sest Cuaróni filmid on pea alati Oscaritel väga oodatud.
Kummaline on näha võistlusprogrammis ka klassikalise õudusfilmi ""Suspiria"" uusversiooni, mida lavastab möödunud aasta filmiga ""Kutsu mind oma nimega"" (""Call Me by Your Name"") parima filmi Oscarile kandideerinud Luca Guadagnino.ja mille peaosas on kuulsate Hollywoodi näitlejate Melanie Griffithi ja Don Johnsoni tütar Dakota Johnson, kes on peaasjalikult tuntud ""Viiekümne varjundi"" filmiseeria peaosalisena.
Väga tore on näha viimase kümnendi parima õudusfilmi ""The Babadook"" režissööri uut filmi ""The Nightingale"", mis pole vastu ootusi enam horroržanri kuuluv, vaid pigem kättemaksust pajatav põnevik, mis leiab aset 1825. aastal Van Diemeni maal (praegune Tasmaania).
Viimasel ajal ei saa rääkida suurtest ja olulistest filmifestivalidest ilma et jutuks ei tuleks ka Kreeka autor Yorgos Lanthimos, kelle üliveidrad ja hüpnotiseerivad ""Koerahammas"" (""Dogtooth""), ""Homaar"" (""The Lobster"") ja ""Püha hirve tapmine"" (""The Killing of a Sacred Deer"") annavad mõista, et ega tema uusim film ""Soosik"" (""The Favourite"") ei saa olla ka kõige tavalisema käekirjaga perioodidraama, kus teevad kaasa näiteks Olivia Colman, Emma Stone ja Rachel Weisz. Film linastub Eesti kinodes 4. jaanuaril.
Hinnatud Briti filmi - ja teatrilavastaja, stsenaristi, produtsendi ja näitleja Mike Leigh uusim film ""Peterloo"" ilmub kurikuulsa 1819. aasta Peterloo massimõrva 200. aastapäeva raames ja kui esimene treiler on mingi näitaja, siis saab see olema ambitsioonikas ja kindlasti Leighi varasemaid filme arvestades senistest suurima eelarvega.
2015. aasta holokaustidraamaga ""Sauli pojaga"" (""Son of Saul"") vaatajaid hingepõhjani mõjutanud Ungari režissöör László Nemes on tagasi, et tuua meieni Esimesele maailmasõjale eelneval perioodil aset leidva loo noorest naisest.
Neljale Oscarile kandideerinud 2007. aasta hämmastava draama ""The Diving Bell and the Butterfly"" režissöör Julian Schnabeli viies täispikk film ""At Eternity's Gate"" vaatleb Oscar Isaaci, Rupert Friendi, Mads Mikkelseni ja Willem Dafoe abiga Vincent van Goghi stiili õitse puhkemist tema Arles'i perioodil.
Fantastiliste õudusfilmidega ""Tetsuo: The Iron Man"" ja ""Tetsuo II: Body Hammer"" kehaõudust küberpungiga seganud Shinya Tsukamoto uusim film ""Zan"" viib meid 19. sajandi Jaapanisse, et näidata isandata jäänud samurai ehk ronini ellujäämispüüdlusi.
Üle pika aja on taaskord režissöörina tegutsema asunud suurepärase 2006. aasta draama ""Teiste elud"" (""The Lives of Others"") ja mitte nii suurepärase Johnny Deppi ja Angelina Jolie filmi ""Turist"" (""The Tourist"") lavastaja Florian Henckel von Donnersmarck, kelle ""Werk ohne Autor"" suundub tagasi Ida - ja Lääne-Saksamaale, et näidata Külma sõja perioodil elanud kunstniku igapäevaseid pingutusi ellu jäämiseks.
Vahest kõige huvitavam on näha võistlusprogrammis Paul Greengrassi (""Bourne'i ülemvõim"", ""Bourne'i ultimaatum"", ""Jason Bourne"", ""United 93"", ""Roheline tsoon"", ""Kapten Phillips"") filmi ""22 July"", mis sarnaselt äsja meie kinodes alustanud draamaga ""Utøya, 22. juuli"" räägib loo 2011. aasta Norra massimõrvast, kuid tundub, et Greengrass annab Anders Behring Breivikule ka näo, mida näiteks ""Utøya, 22. juuli"" ei teinud, sest lugu oli ohvritest ja ellujäänutest.
""22 July"" peaosas on ainult Norra näitlejad (Breivikut kehastab Joachim Trier filmist ""Oslo, August 31st"" tuntud Anders Danielsen Lie) ning ka kaamera taga on suures osas norrakad.Tegemist on taaskord Netflixi filmiga ning see jõuab voogedastusplatvormile 2. novembril. 20 miljoni dollariga valminud Norra ja USA koostööfilmi kujutab nii rünnakut ennast kui ka Breiviku üle toimunud kohtumõistmist.
Väljaspool võistlusprogrammi tuleb näitamisele legendaarse Orson Wellesi ""The Other Side of the Wind"" taastatud versioon, mis on samuti Netflixi toodetud. John Huston ja Peter Bogdanovich mängivad peaosas filmis, mis võeti üles 1970ndatel, kuid see ei saanud mitte kunagi valmis. Nüüd jõuab see pärast 50 aastat lõpuks kinno. Selle kõrval linastub ka dokumentaalfilm ""They’ll Love Me When I’m Dead"", mis räägib ""The Other Side of the Wind"" loomisest.
Väljaspool võistlusprogrammi linastub juba praegu Oscari-soosingusse tõusnud ""Täht on sündinud"" (""A Star is Born""), mis linastub meie kinodes 5. oktoobril. Tegemist on karjääri jooksul neljale Oscarile kandideerinud näitleja Bradley Cooperi režiidebüüdiga, milles lööb kaasa ka laulja Lady Gaga. ""Täht on sündinud"" on samanimelise 1937. aasta filmi uusversioon ning järjekorras juba sama filmi kolmas uustöötlus.
Filosoofilise kino meistri Terrence Malicku 2011. aasta ""Elupuu"" (""The Tree of Life"") sai vahepeal pikendatud versiooni osaliseks ning see esilinastub festivalil väljaspool võistlusprogrammi kuuluvas Sconfini programmis, mis on pühendatud 10 eripalgelisele filmile.
Mainimist väärib ka Orrizonti programmis linastuv ""Charlie Says"", mille taga seisab 2000. aasta ""Ameerika psühho"" (""American Psycho"") režissöör Mary Harron, kes pole pärast Christian Bale'i Hollywoodi nõutuimaks näitlejaks muutmist sama edu korranud. Võimalik, et seda teeb draama ""Charlie Says"", milles asub üliõpilane suhtlema kolme naisega, kes olid kurikuulsa mõrvari Charles Mansoni järgijad.
Neli Oscarit korjanud ""Vee puudutuse"" (""The Shape of Water"") režissöör Guillermo del Toro on 75. Veneetsia filmifestivali võistlusprogrammi žürii juht.
""First Man"" (Damien Chazelle) - AVAFILM
""The Mountain"" (Rick Alverson)
""Doubles Vies"" (Olivier Assayas)
""The Sisters Brothers"" (Jacques Audiard)
""The Ballad Of Buster Scruggs"" (Ethan, Joel Coen)
""ROMA"" (Alfonso Cuaron)
""Vox Lux"" (Brady Corbet)
""Suspiria"" (Luca Guadagnino)
""The Nightingale"" (Jennifer Kent)
""The Favourite"" (Yorgos Lanthimos)
""Peterloo"" (Mike Leigh)
""Capri-Revolution"" (Mario Martone)
""What You Gonna Do When The World’s On Fire?"" (Roberto Minervini)
""Napszallta"" (Laszlo Nemes)
""Nuestro Tiempo"" (Carlos Reygadas)
""At Eternity’s Gate"" (Julian Schnabel)
""Acusada"" (Gonzalo Tobal)
""Zan/Killing"" (Shinya Tsukamoto)
""22 July"" (Paul Greengrass)
""Werk Ohne Autor"" (Florian Henckel von Donnersmarck)
""Frères Ennemis"" (David Oelhoffen)
Erisündmused
""The Other Side Of The Wind"" (Orson Welles)
""They’ll Love Me When I’m Dead"" (Morgan Neville)
Mängufilmid
""A Star Is Born"" (Bradley Cooper)
""Una Storia Senza Nome"" (Roberto Anno)
""Les Estivants"" (Valeria Bruni Tedeschi)
""Mi Obra Maestra"" (Gaston Duprat)
""A Tramway In Jerusalem"" (Amos Gitai)
""Un Peuple Et Son Roi"" (Pierre Schoeller)
""La Quietud"" (Pablo Trapero)
Dokumentaalfilmid
""Carmine Street Guitars"" (Ron Mann)
""Process"" (Sergei Loznitsa)
""El Pepe, Una Vida Suprema"" (Emir Kusturica)
""Aquarela"" (Victor Kossakovsky)
""A Letter To A Friend In Gaza"" (Amos Gitai)
""Isis, Tomorrow. The Lost Souls Of Mosul"" (Frencesca Mannocchi, Alessio Romenzi)
""American Dharma"" (Errol Morris)
""Introduzione All’oscuro"" (Gaston Solnicki)
""1938 Diversi"" (Giorgio Treves)
""Ni De Lian/Your Face"" (Tsai Ming-Liang)
""Monrovia, Indiana"" (Frederick Wiseman)
""Sulla Mia Pelle"" (Alessio Cremonini) - AVAFILM
""Kraben Rahu"" (Phuttiphong Aroonpheng)
""Soni"" (Ivan Ayr)
""Ozen"" (Emir Baigazin)
""La Noche De 12 Anos"" (Alvaro Brechner)
""Deslembro"" (Flavia Castro)
""Anons/The Announcement"" (Mahmut Fazil Coskun)
""Un Giorno All’Improvviso"" (Ciro D’Emilio)
""Charlie Says"" (Mary Harron)
""Amanda"" (Mikhael Hers)
""Yom Adaatou Zouli"" (Soudade Kaadan)
""L’Enkas"" (Sarah Marx)
""Tchelovek Kotorij Udivil Vseh"" (Natasha Maerkulova, Aleksey Chupov)
""Kucumbu Tubuh Indahku"" (Garin Nugroho)
""Hamchenan Ke Mimordan"" (Mostafa Sayyari)
""La Profezia Dell’Armadillo"" (Emanuele Scaringi)
""Erom"" (Yaron Shani)
""Jinpa"" (Pema Tseden)
""Tel Aviv On Fire"" (Sameh Zoabi)
""Blood Kin"" (Ramin Bahrani)
""Il Banchiere Anarchico"" (Giulio Base)
""The Tree Of Life Extended Cut"" (Terrence Malick)
""L’Heure De La Sortie"" (Sebastien Marnier)
""Magic Lantern"" (Amir Naderi)
""Camorra"" (Francesco Patierno)
""Arrivederci Saigon"" (Wilma Labate)
""Il Ragazzo Più Felice Del Mondo"" (Gipi)
Vaata lisaks:Need filmid korjavad 2019. aasta Oscaritel enim auhindu.TOP | 2018. aasta kõige oodatumad filmid."
"05.11.2016, 00:05",lp,https://epl.delfi.ee/artikkel/76162829/taavi-roivas-ossinovski-jutt-on-naeruvaarne,Taavi Rõivas: Ossinovski jutt on naeruväärne,"Sellele nõukogude teemale on tegelikult mõistlik lahendus olemas: uus kord, mille järgi riigikogu liikmeid saab nimetada üksnes riigikogu ise (selline praktika on nt RMK, rahvusraamatukogu, haigekassa ja veel paljude nõukogude puhul). Uue korra rakendudes tuleks ministrite nimetatud saadikud tagasi kutsuda ja edasise nimetamise otsustaks siis juba parlament ise.
Kahe liikme kohene tagasikutsumine näeb veidi rapsimise moodi välja. Praegune kord on kehtinud aastakümneid, veel üks nädal ei oleks just palju muutnud.
Alles eile tegi valitsus väga põhimõttelise otsuse pensionireformiks, minu jaoks on see märksa olulisem indikaator. Nii IRL kui ka SDE on viimasel ajal veidi närviliselt käitunud, aga selle põhjuseid tasub neilt endilt küsida.
Me jätkame selle teema arutelu neljapäeval kabinetinõupidamisel. Olen veendunud, et mõistlik lahendus on võimalik. Sama kinnitas ka õiguskantsler Ülle Madise.
See on naeruväärne jutt. Ähvardamine ei ole minu stiil, samuti ei ole see teema Reformierakonna jaoks sedavõrd põhimõttelise kaaluga, et otsustaks valitsuse saatuse. Me oleme valmis ministrite nimetatud liikmed ise tagasi kutsuma kohe, kui uus kord on paigas. Hea tahtmise korral saaks selle kuu lõpuks tehtud.
Ei ole. Meie huvi ei ole valitsust lõhkuda."
"10.07.2019, 00:05",arileht,https://epl.delfi.ee/artikkel/86777943/teadur-eesti-vajab-energeetikaministeeriumi-muidu-hakkab-eesti-energia-poliitikat-dikteerima,"Teadur: Eesti vajab energeetikaministeeriumi, muidu hakkab Eesti Energia poliitikat dikteerima","Ida-Soome ülikooli adjunktprofessori Belõi sõnul peaks Eesti mõtlema energiapoliitika jaoks eraldi ministri ametikoha või lausa ministeeriumi loomisele. See aitaks Eestil oma huvisid välismaal paremini esindada, leidis ta oma töös, mis rahvusvahelise kaitseuuringute keskuse tellimusel uuris Eesti energiaturgu ja -julgeolekut.
Ta tõi võrdluseks Leedu, kellel on tänu energeetikaministrile õnnestunud Euroopas oma huve kaitsta edukamalt kui Eestil. Kui Euroopa Liit loobus Paldiski gaasiterminali rahastamisest, siis Leedul õnnestus Klaipėda LNG-terminali ehitamiseks EL-i raha saada. „Paldiski terminali toetamine oleks olnud loogilisem, aga seda ei juhtunud. Ja üks põhjus on poliitiline,” märkis Belõi.
Energeetikaministeeriumi puudumine tekitab olukorra, kus poliitikat hakkavad kujundama suured ettevõtted – Eestis näiteks Eesti Energia –, sest seal asub põhiline kompetents, ütles professor. Ta tõi näite, et üle kümne aasta tagasi oli Euroopa Liidus analoogne olukord, kus energiapoliitikat kujundasid ettevõtted, kuid EL hakkas seda tasakaalu oma institutsioonide poole kallutama. Nüüdseks on põhipoliitikahoovad Belõi sõnul uuesti EL-i institutsioonide käes.
Venemaal on aastate jooksul tõusnud tugevale positsioonile gaasifirma Gazprom, millel on tänu oma prominentsusele osaline võim ka valitsuse üle. Eesti riigil tuleks mõelda, kas tahetakse valida sama tee nagu Euroopa Liidus või järgitakse hoopis Venemaa mudelit, lisas Belõi.
Eesti Energia regulaatorsuhete osakonna juhataja Andres Tropp ütles, et ettevõte ei kommenteeri valitsusasutuste struktuuri kohta käivaid küsimusi. Küll aga märkis ta, et ministeerium ei saa asendada valitsusasutuste ja turul toimetavate ettevõtete koostööd. „Seda põhjusel, et ministeerium ei osale turul toimuvas, sh riskimises – seda teevad ettevõtted,” lausus ta.
„Seetõttu ei suuda kui tahes kompetentne uus ministeerium asendada ka ettevõtete riigile antavat tagasisidet poliitikameetmete toimivuse või seaduste muutmise vajaduse kohta. Sellist tagasisidet saavad anda üksnes osalised, kellel on enda nahk turul,” lisas Tropp.
Oma teadustöös argumenteeris Belõi, et tulevikus võiks Eesti hakata elektrit tootma põlevkivi asemel maagaasist, sest see oleks keskkonnasõbralikum ja majanduslikult otstarbekam. See tõstatab aga julgeolekuküsimuse, sest Eesti impordib maagaasi Venemaalt. Belõi möönis, et Venemaa ja Euroopa Liidu suhted pole just parimad, kuid üldiselt ta Vene gaasi probleemiks ei pea. Ta ei arva, et Venemaa võiks hakata energiat Eesti vastu relvana kasutama, kuna gaasi kinnikeeramine kahjustaks majanduslikult ka idanaabrile.
Kui Venemaa n-ö kraani kinni keeraks, siis tuleks gaasivoolu peatamiseks kompressorjaamad tööle panna täisvõimsusel, mis omakorda tähendaks lisakulu. Belõi meenutas 2006. ja 2009. aasta gaasikriise, mille tekitasid Venemaa ja Ukraina vahelised konfliktid. Nendest viimane läks Venemaale maksma hinnanguliselt kaks miljonit dollarit päevas.
2006. aasta gaasikriis puhkes, kui Venemaa ja Ukraina ei suutnud gaasi hinnas kokkuleppele jõuda. Samal põhjusel sai alguse järgmine kriis kolm aastat hiljem. Kuna kinni keerati ka gaas, mis jõudis läbi Ukraina teistessegi Euroopa riikidesse, siis oli tekitatud kahju laialdasem. Peale Ukraina mõjutas kriis ka Poolasse, Ungarisse, Bulgaariasse, Rumeeniasse ja Slovakkiasse gaasi tarnimist.
„Pärast 2006. aasta gaasikriisi kirjutasin endise kolleegiga artikli, milles ütlesime, et selline kriis ei tohiks korduda, sest see mõjub riikide mainele halvasti. Meid ei võetud kuulda ja kriis kordus 2009. aastal,” märkis Belõi, kuid lisas, et teisel korral sellest õpiti.
„Inimesed said aru, kui tõsine mõju võib [gaasi kinnikeeramisel] olla. 2014. aastal, mil Venemaa ja Ukraina suhted olid veel halvemas seisus, hoiatas Venemaa võimalike gaasitarnimisprobleemide eest, et riigid oleksid selleks valmis. Varajane hoiatus aitas siis kriisi ära hoida,” sõnas ta.
Tänavu lõppeb Venemaa-Ukraina transiidileping, mistõttu on hakatud taas võimalikust gaasikriisist rääkima. Belõi näeb selles aga rohkem sõnu kui tegusid – pigem olevat sellise jutu eesmärk suunata riike rohkem Vene gaasi ostma, sest äkki keeratakse kraanid kinni.
Isegi kui Vene gaasi Ukrainasse tarnimine peaks lõppema, siis professori hinnangul see Balti riike ei mõjutaks, kuna Gazpromil on Euroopa Liiduga kokkulepe ja seega peab ettevõte järgima EL-i reegleid.
Energiast rääkides ei saa mööda ka keskkonnaküsimusest. Eesti energeetikaministeeriumi haldusalasse peaksid Belõi hinnangul kuuluma ka keskkonnateemad. „Energeetikaministeerium võib muidu kõlada liiga tööstuslikult. Prioriteedid peaksid olema nii energia kui ka kliima koos,” lausus ta.
Euroopas on prioriteediks seatud elektrisõidukitele üleminek, tõi Belõi esile. Tema sõnul ei võeta aga uuringutes sageli arvesse liitiumi ja koobalti töötlemise keskkonnamõju. Belõi peab transpordisektoris keskkonnasäästlikumaks variandiks biometaani kasutamist. „Biometaan aitaks stimuleerida ringmajandust ja see võiks panustada Eesti taastuvenergia eesmärkide täitmisse,” kirjutas ta uurimuses.
Belõi märkis, et maagaasi on viimastel aastatel suhtutud pigem negatiivselt ja rohkem räägitakse taastuvenergiast elektri tootmisest: „Seetõttu rõhutavad paljud vajadust arendada elektrisõidukeid. Aga täielikult elektrifitseeritud majandusstruktuuridele ümber lülituda oleks liiga kallis tööstusele, transpordivaldkonnale ja majapidamistele. Erinevust näeb kasvõi elektri- ja gaasikütet võrreldes.”
Professori sõnul tuleks täielikult elektrisõidukitele üleminemise asemel mõelda kõigepealt biometaanile kui vahelülile. „Puhtamale transpordile üleminek oleks sellisel juhul konkurentsivõimelisem,” sõnas Belõi.
„Eesti plaanib sulgeda põlevkivitehased, samal ajal räägivad poliitikud elektri importimisest Nord Poolist. Lühidalt tähendaks [elektrisõidukitele üleminek], et elektritarbimine suureneks, kuid tootmine väheneks. See läheks Eesti majandusele kalliks,” lisas ta.
Majandus- ja taristuminister Taavi Aas: suures pildis on kaks lahendust
Kahtlemata oleks hea, kui iga valdkonda esindaks minister. Läbi aja on välja pakutud palju erinevaid alasid, millel võiks olla oma minister/ministeerium, nagu turism, IT, transport, väliskaubandus jne. Samuti on koalitsioonid vajaduse järgi ministrite vastutust ümber mänginud ja loonud uusi portfelle. Teisalt on Eesti väike riik ja me peame olema efektiivsed. Kui suuremad riigid saavad endale lubada suuremat valitsuskabinetti, siis meil pole see mõistlik.
Praegu on majandus- ja kommunikatsiooniministeeriumis koondatud taristu – energeetika, transport, ehitus – ühe ministri haldusesse, mis annab võimalusi luua valdkondade sünergiaid. Kuna energeetika võrdub üha enam keskkonnaga, siis praegu peaksime rohkem keskenduma koostööle keskkonnaministri vastutusalaga. Seega, kogu EL-i õigusloome, uus kliimapoliitika jne toimub nii keskkonna- kui ka energiavaldkonna üleselt.
Eestis on väga palju tugevat energeetikakompetentsi ettevõtetes ja ülikoolides. MKM-i ülesanne on teha pidevalt ettevõtjate ja teadlastega koostööd, et kompetents rakenduks arengukavadeks ning seadusteks.
Suures pildis on kaks lahendust – tsentraliseeritud või jaotatud tegevus. Esimesel juhul tuleks koondada energeetikakompetents ühte kohta (ministeerium), teisel juhul jaotada ülesanded pädevate asutuste vahel. Eesti on praegu valinud teise lahenduse, kus poliitika, arengukavade, õigusaktide väljatöötamine on ministeeriumis, toetuste jagamine rakendusasutustes (KIK, Kredex), varustuskindluse tagamine ja elektrivõrkude Lääne-Euroopaga sünkroniseerimine Eleringis. Nii on tagatud avatud energiaturg, kõikide turuosaliste võrdne kohtlemine ja piisav rahvusvaheline esindatus."
"12.10.2015, 13:17",valismaa,https://epl.delfi.ee/artikkel/72678099/suuria-armee-liikus-lahingute-kaigus-edasi,Süüria armee liikus lahingute käigus edasi,"Vene lennukid andsid vähemalt 30 õhulööki Hama provintsis asuvale Kafr Nabuda linnale Lääne-Süürias ning piirkonda tabasid sajad mürsud, kui Süüria armee ja Hizbollahi võitlejad osa sellest hõivasid, teatas Süüria inimõiguste vaatluskeskus Reutersi vahendusel.
President Bashar al-Assadile lojaalsed väed on viimastel päevadel tänu Venemaa sekkumisele tagasi võitnud territooriumi, mis asub valitsuse rannikul paikneva tugiala lähedal.
Moskva väitel on õhurünnakud suunatud Islamiriigi vastu, kuid suurem osa neist on tabanud teisi mässuliste rühmitusi, mis võitlevad Assadi vastu. Osa neist toetab USA.
Kafr Nabuda hõivamine tooks valitsusväed lähemale mässuliste käes olevatele positsioonidele Süüria peamisi linnu ühendava maantee ääres. „Linn on väga tähtis ja strateegiline,“ ütles vaatluskeskuse juht Rami Abdulrahman.
Pühapäeval võtsid Süüria armee ja Hizbollah oma kontrolli alla Tal Skiki teisel pool maanteed Idlibi provintsi lõunaosas. Ümbritsevaid alasid on tabanud palju Vene õhulööke."
"29.07.2017, 00:05",lp,https://epl.delfi.ee/artikkel/78876440/koige-ilusam-naine,Kõige ilusam naine,"Juuli on paljudele puhkusekuu, kuid mitte neile, kes valmistavad (pruut)kleite. Käes on pulmapidude kõrghooaeg!
Tiina Talumees ütleb, et suvised pulmad ja muud peod mõjutavad ka tema moestuudio töögraafikut, ja muigab, et õnneks on ilm tänavu töötegemist soosinud. „Stuudio nobenäpud pole pidanud sel aastal pruutide ja pulmakülaliste rõõmustamise nimel rannas käimisest loobuma.”
Milliseid kleite pruudid sel aastal pulmadeks tellivad ja mida mood dikteerib? „Pruutkleitide puhul ei muutu trendid nii kiiresti nagu mujal moes. Pruutkleit on väga personaalne rõivaese, mis valmib alati ennekõike kandja figuuri ja eelistusi arvestades.
Praegu on kindlasti väga aktuaalsed keha jäljendavale nähtamatule võrgule laser- või pitsdetailidest ja pärlitest tikitud kleidid. Need ei pruugi aga kõigile sobida ja nõuavad suhteliselt laitmatut keha. Seega on moepildis kasutusel eri lõikeid ja materjale, et rahuldada erinevaid soove ja ootusi,” räägib moekunstnik.
„Üldjoontes võib öelda, et pruutkleitide kaal on aastate jooksul tugevasti vähenenud. Tänapäevased kleidid on kergemad, ilma korseti ja mitu kilo kaaluvate kohevate alusseelikuteta. Rõhk on loomulikkusel ja pigem käsitööl, tikanditel.”
Materjalidest kasutatakse Tiina Talumehe sõnul kergeid tülle, siidkreppi, puuvillpitse, laserpitse ja -detaile. „Vähem kasutame rasket pärlikangast ja päris unustatud on raske satiin ja taft.”
Pruutkleit on paljude naiste jaoks elu kõige pidulikum ja luksuslikum rõiva­ese. Luksus seisneb ka kleidi tellimise teenuses. „See saab osaks ka kõige lihtsama kleidi tellijale. Klient ootab ja vajab ülimalt personaalset lähenemist ja igasse detaili süvenemist. Eriti oluline on see pruudi jaoks.” Peaaegu alati valmistatakse pruudi keha peale kleidimulaaž võimalike kangavariantidega – selle järgi saab täpsemalt aimu, milline hakkab kleit päriselt välja nägema."
"13.10.2018, 20:00",kultuur,https://epl.delfi.ee/artikkel/83984752/fotod-vaata-milline-naeb-valja-tana-avatud-arvo-pardi-keskus-laulasmaal,"FOTOD | Vaata, milline näeb välja täna avatud Arvo Pärdi keskus Laulasmaal","Arvo Pärdi Keskuse asutasid 2010. aastal helilooja ja tema perekond sooviga luua võimalused Arvo Pärdi loomingulise pärandi säilitamiseks ja mõtestamiseks tema emakeelses keskkonnas.
Hoones on loodud võimalusi kuulata muusikat mitmel pool majas. Siin asub ka 150-kohaline metsavaatega saal kontsertideks ja salvestusteks. Keskuses toimuma hakkavad loengud, vestlusõhtud ja haridusprogrammid ei piirdu Arvo Pärdi loominguga, vaid haaravad laiemat kultuuri- ja mõtteloo konteksti.
Majas asub ka raamatukogu, mille tuuma moodustavad Arvo ja Nora Pärdi isiklikud, peamiselt teoloogilise sisuga raamatud. Peale selle leiab raamatukogust Arvo Pärdi teoste trükipartituurid, valiku muusikaalast teaduskirjandust ning audio- ja videosalvestisi.
“Oleme väga rõõmsad ja tänulikud, et aastate eest otsustas Arvo Pärdi perekond tuua helilooja arhiivi tagasi Eestisse. See on tegelikult kogu Eesti kultuurile nagu üks kingitus, sest võimaldab tegeleda Arvo Pärdi loomingu uurimise ja mõtestamisega helilooja emakeelses keskkonnas, “ ütles Arvo Pärdi Keskuse tegevjuht Anu Kivilo.
“Keskuse senise tegevuse jooksul oleme näinud, et huvi Arvo Pärdi muusika ja selle uurimise vastu maailmas on üha kasvamas. Uues hoones saame oma seniseid tegevusi veelgi laiendada. Avatav keskus pakub ruumi ja aega muusikaga kohtumiseks, on mitmeid võimalusi muusika kuulamiseks, siin hakkab toimuma kontserte, vestlusõhtuid, filmiõhtuid ja haridusprogramme. Meie teemade ring ei piirdu ainult Arvo Pärdi loominguga, vaid soovime haarata ka teemasid, mis puudutavad laiemalt loomingu ja inimeseksolemise temaatikat,“ lisas Kivilo.
Uue hoone rajamiseks 2013. aastal välja kuulutatud rahvusvahelise arhitektuurikonkursi võitsid Hispaania arhitektid Fuensanta Nieto ja Enrique Sobejano võistlustööga “Tabula”. Arhitektide sõnul inspireeris neid hoone loomisel Arvo Pärdi muusika vaikus, ilu ja geomeetria. Ehitis sulandub ümbritsevasse metsamaastikku, luues tasakaalu moodsa arhitektuurse vormi ja looduskeskkonna vahel.
“Arvo Pärdi Keskuse hoones astuvad dialoogi arhitektuur, muusika ja loodus. Hoone arhitektuur tõukub viisnurksete sisehoovide mustrist. Hoone püüab leida tasakaalu Arvo Pärdi loomingule omase taandatuse ning metsakeskkonna ilu vahel. Geomeetria, tekst, partituur, rütm ja vaikus saavad ootamatult metafoorideks, mis ühendavad heli, aja ja ruumi,” sõnas hoone üks arhitektidest Enrique Sobejano.
Hoone ehitusprojekt valmis koostöös arhitektuuribürooga Luhse & Tuhal Eestist, AS Ehitustrust alustas ehitustöödega 2017. aasta märtsis, hoone valmis 2018. aasta oktoobris. Hoone pindala on 2385 m2, ehitusmaterjalidena on kasutatud looduslikke materjale: klaasi, puitu ja betooni ning hoonel on tänapäevased taastuvenergia süsteemid.
AS Ehitustrust juhatuse esimees Kaido Somelar sõnas, et on väga rahul sellega, kui suur töö on ära tehtud. “Alles nüüd, kui keskuse uus hoone on valmis ja ootab oma külastajaid, hakkab mulle kohale jõudma, millega Ehitustrusti meeskond hakkama on saanud. See hoone on väga kaugel lihtsast objektist: erinevad isiksused, maailmapildid, arhitektuuri keerukus, Arvo Pärdi iganädalased külastused - kuidas kõik need elemendid tööprotsessi käigus kokku sulatati, pakub rahulolu. Ma tõesti arvan, et see äratundmine jõuab alles hiljem kõigi nende inimesteni, kes selles projektis osalesid.”
Arvo Pärdi Keskuse uue hoone ehitust rahastas Eesti riik ning keskus valmis Eesti Vabariigi 100. sünnipäeva-aastal. „Arvo Pärt on rahvuslik sümbol ja Eesti suursaadik terves maailmas. Juubeliaastal avaneb kõigil Eesti inimestel ja meie külalistel võimalus uuenenud Arvo Pärdi Keskuses ühe armastatuima helilooja muusika ja mõttemaailmaga sügavuti tutvuda,“ sõnas Riigikantselei EV100 korraldustoimkonna juht Jaanus Rohumaa.
Arvo Pärdi Keskus tegutses seni arhiiviks kohandatud eramajas ning esimestel aastatel oli peamiseks ülesandeks arhiivi ülesehitamine ja korrastamine ning digiarhiivi infosüsteemi loomine. Selleks et avada arhiiv uurijatele ning alustada haridus- ja kontserditegevusega, tekkis vajadus hoone järele, mis võimaldaks avalikkuse ligipääsu. Sobivaima lahenduse leidmiseks kuulutati 2013. aastal välja rahvusvaheline arhitektuurivõistlus, mille võitsid Fuensanta Nieto ja Enrique Sobejano arhitektuuribüroost Nieto Sobejano Arquitectos. Uue keskusehoone ehitus algas 2017. aasta märtsis. Arvo Pärdi Keskus avab külastajatele uksed 17. oktoobril 2018.
Arvo Pärdi Keskus asub Laulasmaal Kellasalu tee 3, Tallinnast 35 kilomeetri kaugusel. Autoga tulles võtke suund Laulasmaale ning Laulasmaa-Lohusalu teeristis keerake Lohusalu suunas. Umbes 700 meetri pärast näete keskusesse suunavat viita, mille juures keerake paremale, Kellasalu teele. Kohe tee alguses asubki meie parkla, kuhu palume auto jätta. Sealt viib keskuseni tähistatud metsarada, jalutuskäigule kulub umbes viis minutit. Arvo Pärdi Keskus asub parklast umbes 250 meetri kaugusel."
"12.05.2020, 11:24",arvamus,https://epl.delfi.ee/artikkel/89834925/lauri-leesi-koolielu-korraldajatest-juba-antiikajal-taheldati-et-geniaalsus-voib-purskuda-ukskoik-millisest-ajust,"Lauri Leesi koolielu korraldajatest: juba antiikajal täheldati, et geniaalsus võib purskuda ükskõik millisest ajust...","Et täpne olla tsiteerin nimetatud inspektsiooni spetsialisti: Samuti soovitame filmida last nii, et ta ei oleks üheselt tuvastatav (nt selja tagant, kaugelt distantsilt, hiljem udutades jms). Teadlikumad vanemad võivad jagada videot ka nii, et see on nähtav vaid saajale ja ei ole alla laetav ja saavad selle hiljem ise ära kustutada. Juhul kui video funktsioon ei ole vajalik, siis soovitame kasutada ainult häälsalvestavaid programme.
Juba antiikajal täheldati, et geniaalsus võib purskuda ükskõik millisest ajust. Häälsalvestus kehalise kasvatuse virtuaaltunnis! See on juba midagi! …
Oleksin ülekohtune, kui suunaksin oma tänusõnad üksnes Andmekaitse Inspektsioonile. Sama tublid, kui mitte veelgi enam, on ka SA Innove spetsialistid. Nii näiteks laekus eelmisel nädalal koolijuhtidele riigieksami ringkiri tänavuste riigieksamite korraldamise erisustest.
Rubriigis ENNE EKSAMIT on punkt number 10, mis ütleb nii: Eksaminandil võivad eksamiruumis olla kaasas vajalikud ravimid ja kohane söök-jook, mille tarbimine ei sega teisi – ei lõhna tugevalt ega tekita müra.
Et laskun tihti süvitsi elufilosoofiasse, teen SA Innove inimestele ettepanaku nimetatud punkti laiendada. Loetleksin ära söögid-joogid, mis lõhnavad tugevalt. Need on: krakovi poolsuitsuvorst, valgehallitusjuust camembert, saint-nicaise, saint-nectaire suitsuangerjas, maasuitsusink, küüslauk, tüümian ja karulauk.
Samas ringkirjas tuuakse välja, et (ma tsiteerin) igal õpilasel on lubatud eksamiruumi kaasa võtta kuni 200 ml pudel isiklikku käte desinfitseerimisvahendit.
Just seesuguse pudeli kinkis mulle karantiini alguspäevil lähedane sõber. Mina seda küll ei kasuta, sest selle ebameeldiva lauaviina meenutav lehk on hingemattev. Kui seesugust lehka levitavad 10 – 20 eksaminati ühes ruumis siis tuleks juba gaasimask pähe tõmmata. Samas tean, et firmad Louis Vuitton, Hermès ja Christian Dior on juba lansseerinud meeldiva aroomiga desinfitseerimisvahendid. Mina küll soovitan vähemalt Tallinna kesklinna mainekatel koolidel seesugune kaitsevahend juba 11. maist õigest boutique’ist ette tellida. Nii oleks eksamipäeval üks mure murtud.
Punkt 12 ütleb nii: Riigieksamile ei tohi tulla isik, kellel on haigussümptomid (madal palavik, väike kinnine köha, peavalu, lihasvalu). Otsuse eksamile lubamise või mittelubamise kohta tervislikel põhjustel teeb eksamikomisjoni esimees, kes võimalusel kaasab kooliõe, aitamaks otsustada sümptomite üle. Juhul, kui otsustatakse isikut eksamile mitte lubada, on isikul õigus ennast lisaeksamile registreerida.
See on arukas jutt, kuid mitte kõigile. On ju koole (näiteks täiskasvanute gümnaasiumid) kus palgalist medõde polegi. Ja veel: kui madal võib olla temperatuur ning kas kehatemperatuur 36,5 või 36,7 on kõrge või madal? Õigustatud küsimus: Mida teha, kui välisvaatleja, komisjoni esimees või liige kogemata aevastavad? Kas teeskleme, et ei märganud või helistame numbrile 1247?Rubriigis EKSAMI AJAL on punkt 17. Siit loeme järgmist: Eksamikomisjoni liige kontrollib iga eksamiruumi ees eksaminandi isikut tõendavat dokumenti. Kui eksaminand kannab maski, ei pea ta seda isiku tuvastamiseks eemaldama.
Siin julgeksin küll juhendi koostajatega diskuteerida, sest mul on igas lennus olnud kaksikuid (vahel ka mitu paari), kes sarnanevad nagu kaks tilka vett. Oma lapsevanem ja õpetaja teevad neil vahet küll, kuid üksnes ilma maskita. Huvitav, kuidas sel puhul välisvaatleja nendega toime tuleb!? Ehk jätaks OMA KOOLI õpiilastel dokumentide kontrollimise tänavu hoopis ära? Vaatleja saab ju kahtluse puhul koolijuhilt ammendava vastuse. Nii jääks ära ka õpilaste ooteaeg koolihoone treppidel. Kaks meetrit kaheks meetriks, kui asi läheks libedamalt, Milline aja kokkuhoid!
Punktis 22 on mustvalgel kirjas: Eksaminandide tualettruumi liikumine on koolil läbi mõeldud ja korraldatud. Eesti keele eksami ajal väljub eksaminand eksamiruumist ja liigub tualetti koos kooli direktori määratud isikuga, kes saadab teda tualettruumini ja tagasi. Kooli direktori määratud isik, kes ei saa olla sama aine õpetaja, kannab maski ja kindaid kogu eksami aja. Ta ei sisene eksamiruumi.
Nagu oleks kõik selge, kuid mõtisklustesse kalduval maailmakodanikul on mitmeid küsimusi. Esiteks: Kanda 6 tundi järjest maski ja kummikindaid ei ole mulle raske, sest olen läbi elanud küüditamise, teenistuse Nõukogude armees, ALMAVÜ õppused jms. Pigem muretsen nooremate (alla 45 a) kolleegide pärast, kel selline ettevalmistus puudub.
Teiseks: Kas tualettruumis desinfitseeritakse üksnes käsi või ka muid kehaliikmeid? Kas ei võiks eliitkoolid ja eragümnaasiumid paluda Aldo Järvsool või Riina Põldroosil valmistada ühekordse kasutusega siidpaberist prilllauakatteid. Tagasihoidlikumad koolid kaugematest piirkondadest võiksid abiturientidel erandkorras lubada jalgadega WC potile ronida. Seda võimalust tasuks kaaluda, seda enam, et selle peale ei pea raha kulutama ei omavalitsus ega riik.Lõpetuseks avaldan siirast lugupidamist SA Innove kollektiivile ning ka Andmekaitse Inspektsioonile tarmukate juhiste väljatöötamise eest. Kindlasti teevad teie soovitused koolide argielu ning eksamipäevad abiturientidele, õpetajatele ning koolijuhtidele tublisti kergemaks. Aitäh teile!"
"18.05.2017, 00:05",kultuur,https://epl.delfi.ee/artikkel/78230716/tallinna-vanalinn-saab-stalini-aegse-kuue,Tallinna vanalinn saab Stalini-aegse kuue,"Eesti Päevaleht sattus pühapäeval pildistama filmi „Seltsimees laps” 43. võttepäeva, kui vanalinnas võeti üles stseeni, milles isa Feliks ja peategelane Leelo jalutavad tädi Anne juuksurisalongist bussi peale ning mööduvad ehitusjärgus Sõpruse kinost.
Leelol (Helena Maria Reisner) on seevastu olnud imeline päev, sest ta kohtas juuksurisalongis imekaunist venelannat Galinat, kes kinkis talle kolme karuga kommi. Leelo tahab isal tuju heaks teha, aga see ei õnnestu.
Kuna stseenis kasutatakse ajaloolisi sõidukeid, millele mõjub tänapäeval teedel kasutatav sool laastavalt, pidi võttemeeskond kuiva ilma ootama.
Filmi viimane võttepäev on ühtlasi suurima massistseeniga. Täna oodatakse Raekoja platsile sadat statisti ja mitmeid vanu sõidukeid.
Ajalooline draama „Seltsimees laps”
Režissöör, stsenaarium ja adaptsioon: Moonika Siimets
  Operaator: Rein Kotov
Kostüümid: Kristiina Ago; grimm: Tiina Leesik
 Kunstnik: Jaagup Roomet 
Osades: Helena Maria Reisner, Eva Koldits, Tambet Tuisk, Juhan Ulfsak, Maria Klenskaja, Julia Aug (Venemaa)
 Tootjafirma: Amrion"
"17.10.2019, 00:06",uudised,https://epl.delfi.ee/artikkel/87764647/mihklipaeva-edasilukkamine-ekre-pabistab-sest-suure-suuga-lubatu-ei-teostu,"Mihklipäeva edasilükkamine. EKRE pabistab, sest suure suuga lubatu ei teostu","EKRE propagandamasin on viimased paar nädalat tegutsenud uuel lainel. Kui pärast valitsusse pääsemist kulus põhiaur opositsiooni ja muude „vastaliste” üleslugemisele, siis nüüd suunati teravik koalitsioonikaaslastele ja iseendale.
Kõigepealt korraldati alates möödunud nädalast kontsentreeritud rünnak keskerakondlasest sotsiaalministrile Tanel Kiigele, kes keeldub nii siseminister Mart Helme nõutud sisserändekvooti ümber tegemast kui ka Eesti LGBT ühingu projektitoetust ära võtmast, mida nõuab rahandusminister Martin Helme.
Õhkkond läks nii kuumaks, et teisipäeva õhtul pidi peaminister Jüri Ratas EKRE-lt avalikult nõudma, et koalitsiooni lammutamine lõpetataks.
Samal ajal on süüdistused tabanud ka „süvariigi ametnikearmeed”. EKRE teadeteagentuur Uued Uudised kurtis, et partei ministrid ei saa mitte midagi teha, sest ametnikud eiravad käske ja sokutavad lauale dokumente, mis ei lähe kokku uue poliitilise jõu agendaga. „Kõik see käib praegu ministeeriumides, kus on uued ministrid,” väljendas partei häälekandja nördimust.
Mis ajab EKRE-t kord koalitsioonipartnereid materdama, kord väidetavalt enda ministritele vastutöötavaid ametnikke nuhtlema? Etteheited omaenda valitsemise all olevatele ministeeriumidele on juba liiga läbinähtavad – igaüks peaks imestama, mis pehmotegelased on partei ministriteks pannud, et nad ei saa ohjade hoidmisega hakkama?
See ongi küsimus, mida EKRE kõige rohkem kardab ja mis on ajendanud viimase aja pentsiku sebimise.
EKRE on pool aastat viie ministriga valitsuses olnud, aga mida on ellu viidud sellest, mis enne valimisi kokku lubati? Peale alkoholiaktsiisi langetuse (mida lubasid valimistel kõik erakonnad peale SDE) pole ju midagi saavutatud.
Alustame algusest: valitsuskõnelusi alustades sai EKRE kohe vastu näppe, kui bravuurikalt nõutud abordi riikliku rahastamise lõpetamine kolinal allavett lasti. Pärast seda avaldas EKRE-t toetava portaali Objektiiv pahane tegevtoimetaja Varro Vooglaid parteile kurjakuulutava pealkirjaga kirjutise „EKRE toetajate punased jooned”.
Ta loetles viis küsimust, millest ei tohi mingil tingimusel taganeda. Need olid: kooseluseaduse tühistamine, abielu määratlemine põhiseaduses mehe ja naise liiduna, Rail Balticust loobumine, rahvaalgatuse õiguse loomine ja presidendi otsevalimine.
„Just nende kohta on varem tehtud suuri sõnu, mille tagasivõtmine ei ole võimalik,” müristas Vooglaid.
Hindame siis: kooseluseaduse tühistamist ei saavutatud, presidendi otsevalimisest pole kippu ega kõppu, abielu ümbersõnastamine põhiseaduses lükati mittesiduva rahvaküsitluse vormi, rahvaalgatuse idee lahjendati koalitsioonilepingus allkirjakünniste ja riigikogu lõppsõnaga.
Jääb Rail Baltic. Ja ta tõesti jääb, sest EKRE ministrid koos Isamaa ja Keskerakonna kolleegidega kiitsid projekti elluviimise täiel määral heaks, kui otsustasid seada Eestile 2050. aastaks kliimaneutraalsuse eesmärgi. Jah, Rail Baltic on selle plaani lahutamatu osa.
Vaatame edasi proosalisemaid küsimusi. EKRE lubas omaette piirivalvet – ei ole midagi kuulda. Siseminister Helme tahtis sisserändekvooti ümber teha ja ukrainlastelt EL-i viisavabaduse ära võtta – ei saavutatud. Koos rahandusministrist poja Martin Helmega üritati politseijuht Elmar Vaher ametist lahti lasta – ei saadud. Lubati prokuratuuri raputada – Isamaa justiitsminister Raivo Aeg vilistab selle peale. Lubati pagulased koju tagasi saata – tegemata.
EKRE lubas oma põllumajandusprogrammis pühalikult, et tagab põllumeeste võrdse kohtlemise ehk eelarvest lisatoetuse maksmise, et meie maamees oleks Euroopa kolleegidega võrdses seisus. EKRE maaeluminister Mart Järvik aga kärpis hoopis põllumeeste lisatoetust lausa 10 miljoni võrra!
IT- ja väliskaubandusminister Kert Kingo hakkas kohe uurima e-valimisi ja väidetavaid kahtlaseid asju Ettevõtluse Arendamise Sihtasutuses (EAS). Saavutuseks on töörühm ja EAS-i kohta kaheldavate sõnavõttude tõttu ainsana lahkunud nõunik.
Rahandusminister Martin Helme on EKRE lubaduste mõttes pildilt täiesti kadunud ning valmistab hoopis ette Isamaa teise pensionisamba reformi ja viib ellu Keskerakonna pensionitõuse, mille tõttu hakkavad paljud pensionärid tulumaksu maksma. EKRE lubadus vabastada pensionid tulumaksust on täitmata! Kõik, mida terve eelarve eest vastutav rahandusminister suudab, on suitsukatteks sotsiaalminister Tanel Kiige kallal võtta.
Koalitsioonikaaslastele ja ametnikele esitatavad kibedad süüdistused paistavad viimase katsena lükata edasi EKRE mihklipäeva. Aega, kui tuleb oma valijatele ausalt seletada, et võimul olemine seab oma piirid ja kõik see, mida enne väljastpoolt valimatult maha tehti, ei pruugi asjaga kurssi saades enam nii halb olla. ja muide, kliimaküsimustega tegelemise vajalikkuse kohta pidas EKRE esimees Mart Helme möödunud nädalavahetuse raadiosaates juba päris eeskujuliku loengu."
"06.04.2020, 13:55",kultuur,https://epl.delfi.ee/artikkel/89474555/eka-rektor-mart-kalm-andis-ule-veebisilla-ametivande-kui-pealesunnitud-digihupet-poleks-olnud-oleksid-meie-arengud-olnud-aeglasemad,"EKA rektor Mart Kalm andis üle veebisilla ametivande: kui pealesunnitud digihüpet poleks olnud, oleksid meie arengud olnud aeglasemad","Eriolukorra tõttu ja tulenevalt COVID-19 haigusjuhtude kasvust toimub ametivande andmine virtuaalsel koosolekul, ent seda saavad jälgida kõik huvilised otseülekandena üle veebisilla siin. Koosolekut juhatab EKA nõukogu esinaine, vandeadvokaat Maria Mägi-Rohtmets.
Eesti Kunstiakadeemia rektori valimised toimusid 30. jaanuaril, kus ühe hääletusvooru ja tugeva toetusega osutus akadeemik professor Mart Kalm valituks. Valimiskogu 70-st liikmest oli kohal ja hääletas 58 isikut, prof Mart Kalm pälvis 50 poolt häält.
Kalm rektorivande andmisel: ""Digiõpe, mis meid ootamatult tabas, on samm edasi. Olukorras, kus paljudel on juba järgmiseks aastaks loengud videos olemas. Meil on olemas ressurss ümber jagada tööd ja teha seda efektiivsemalt. Kui pealesunnitud digihüpet poleks olnud, oleks meil olnud arengud aeglasemad"".
""Samas on meil teisigi väljakutseid ja kohustusi. Peame pakkuma kõikidele üliõpilastele võrdseid võimalusi, olema kaasavad. Ühiskond on heterogeenne, peame olema avatud neile kõigile. Oleme saanud olla kaasavamad eesti keelt mitte emakeelena kõnelevate inimeste haridusse toomisel ja seda peame jätkama,"" lisas Kalm.
Kalm: ""Klassikalised EL-i väärtused saavad edasi kestab vaid siis, kui demokraatiat arendama ja selle eest seisame.""
2. detsembriks esitati Eesti Kunstiakadeemia rektori kandidaadiks viie avaldusega ametis olev rektor prof Mart Kalm. Tema kandidatuuri uueks ametiajaks esitasid arhitektuuriteaduskonna nõukogu, kunstikultuuri teaduskonna nõukogu, kaheksa professorit ühiselt, EKA üliõpilasesindus ja endine rektor emeriitprofessor Jaak Kangilaski.
Valimiskogu moodustasid kõik akadeemia nõukogu ja senati liikmed, kõik akadeemia korralised professorid, kõikide osakondade, õppetoolide ja instituutide juhid, üliõpilasesinduse liikmed, õppejõudude poolt nende seast valitud esindajad ning nõukogu poolt valitud kunstiavalikkuse esindajad.
Rektori ametiaeg kestab viis aastat.
Kalm vastas valimise järgselt ka EPL-i küsimustele. Kalm tõi toona lähiaastate suurima projektina välja uue õppehoone rajamise. Kuna uue maja ehitamisel nõudsid ametnikud, et lähtutaks üldisest üliõpilase kohta ette nähtud ruutmeetrite arvust, ei jätku paraku paari aasta eest avatud hoones kõigile ruumi. Kunstierialade õpetamiseks läheb vaja rohkem pinda kui teadusülikoolides, seda eelkõige töökodade näol.
""Selge on see, et meie uus maja on meile väike. Kitsastes ruumides on hõõrumisi, kuna kõik ei mahu ära,"" rääkis Kalm. Seetõttu on haridus- ja teadusministeerium eraldanud raha üle tänava endise tööstushoone asemele lisahoone rajamiseks.
""Praegu tegeleme linnalt tingimuste taotlemisega. Ehituseni jõuame lähiaastatel, raha saamise üheks tingimuseks oli, et hoone valmib 2022. aastaks,"" selgitas tagasi valitud rektor. Krunt on juba EKA omandis.
Kalmu sõnul soovitakse lisaks juba kavandatavale hoonele ehitada ka kolmas, kogukondlik kunstikeskus Kotzebue ja Põhja puiestee nurgale. Selles hoones on praegu Põhja-Tallinna sotsiaalhoolekande osakond, mis varsti kolib uude linnaosa keskusesse, mis Pelgurannas endisest koolimajast ümber ehitatakse.
""Tahaksime koostöös linnaga panna sinna üles kunstikeskuse, kus õppejõudude kompetents jõuaks rohkemate inimesteni kui ainult meie üliõpilased. Saaksime seal teha tööd riskirühmades olevate noortega, eakatega, kalamajalastega ja ka turistidega,"" tõi Kalm välja. Tegu oleks niiöelda kunstitegevuskeskusega, juhendajateks EKA töötajad.
Elulookirjeldus
Mart Kalm on sündinud Tallinnas toimetajate peres. Käis Tallinna II Keskkoolis (nüüd Reaalkool). Õppis 1979-84 Tartu ülikoolis ajalugu ja kunstiajalugu. Kaitses 1991 väitekirjaga arhitekt Alar Kotlist kunstiteaduse kandidaadi kraadi Moskvas Üleliidulises Arhitektuuri ja Linnaehituse Ajaloo ja Teooria Teadusliku Uurimise Instituudis. Doktorikraadi kaitses Eesti sõdadevahelise perioodi arhitektuurikultuurist 1998 Eesti Kunstiakadeemias.
Arhitektuuriajaloolasena on ta peamiselt uurinud Eesti arhitektide loomingut nii enne kui pärast Teist maailmasõda. Tema peateos on mahukas “Eesti 20. sajandi arhitektuur” (2001, 22002, Kultuurkapitali suur aastapreemia). Vabariigi sajanda juubeli raamatusarjas ilmus 2018 „Eesti arhitektuuri 100 aastat“. Kirjutanud monograafia arhitekt Alar Kotlist (1994, Kr. Raua preemia), koos näitusega valmis raamat Olev Siinmaast (2011). 2010 ilmus tema koostatud “Eesti kunsti ajaloo” V köide (1900-1940), mis pälvis ajalookirjanduse aastapreemia. Kirjutas eesti funktsionalismi arhitektuurijuhi (1998) ja on osalenud mitme teatmeteose koostamisel. On lähemalt uurinud kolhoosiarhitektuuri ja viimastel aastatel võrdlevalt Baltimaade sõdadevahelist arhitektuuri. 2011 pälvis riigi teaduspreemia.
Mart Kalm on olnud aktiivne arhitektuurikriitik, keda sageli on huvitanud maastiku- ja sisearhitektuur, nooruses kirjutas ka kunsti- ja disainikriitikat. Sageli on ta sõna võtnud muinsuskaitse küsimustes, aga osalenud ka praktilises restaureerimistegevuses (Riigikoguhoone, Presidendi kantselei, Villad Rüütli 1a ja Lõuna 2b Pärnus), aastal 2004 tegi ta Muinas-TV saatesarja. Ta on pikalt kuulunud Muinsuskaitseameti ehitusmälestiste ekspertnõukogusse, 2006-10 juhtis Muinsuskaitsenõukogu. Aastatel 2010-13 oli ta UNESCO Maailmapärandi komitees Eesti delegatsiooni kaasjuht.
Eesti Kunstiakadeemias töötab Mart Kalm a-st 1992, professor on a-st 2000. Aastatel 1994-2007 ehitas ta üles kunstiteaduse instituudi. 2007-12 oli kunstikultuuri teaduskonna dekaan ja seejärel teadusprorektor. Valiti 2015 ja uuesti 2020 Eesti Kunstiakadeemia rektoriks.
Eesti Teaduste Akadeemia akadeemikuks valiti 2010, on aastast 2014 selle asepresident.
Valiti 2019 Euroopa Kunstiinstituutide Liiga (ELIA) tegevnõukokku.
On abielus kunstnik Anu Kalmuga ja neil on täiskasvanud lapsed Gustav ja Helga."
"16.04.2019, 00:15",arileht,https://epl.delfi.ee/artikkel/85883293/karmistuvad-nouded-toovad-huvilisi-eesti-pandipakendi-susteemiga-tutvuma,Karmistuvad nõuded toovad huvilisi Eesti pandipakendi süsteemiga tutvuma,"„Meie juures on viimase kahe aastaga käinud 21 delegatsiooni. Tänavu on olnud juba neli külastust,” ütleb Eesti Pandipakendi juht Kaupo Karba. Peamiselt on külastajad olnud Euroopa riikidest, kuid ka näiteks Jaapanist. See oli omajagu üllatav, sest tõusva päikese maal pakendikogumisega probleemi pole: pakenditest ja jäätmetest kogutakse kokku üle 90%. Iga kortermaja all on nagu väike jäätmejaam. Ülejäänud väikese osa kogumine aga on kõige keerukam ja kulukam ning jaapanlasedki uurivad võimalust, et rahaline motivatsioon aitaks kätte saada ka seni kogumata pakendid.
Euroopas on kasutusel kümme tagatisraha süsteemi. Eesti, Leedu ja Norra on riigid, kelle juures käiakse süsteemi vaatamas ja õppimas.
Põhjamaade, meie ja Leedu tagatisraha süsteemi loogika on Karba sõnutsi 60–70% ulatuses sarnane ja 30–40% on turu eripära. Erinevad on tarbijad, jaemüüjad ja ka tootjad ning see, kas ollakse killustunud või mitte, loetleb Karba. Ta toob näite Eestis käinud Küprose ja Malta esindajatest, kes tutvusid ettevõttega, vaatasid poode ja hüpermarketeid ning tõdesid: kõik on tore, aga nende kodumaal on väikesedpoed. Kuidas seal taara tagastamist korraldada? Või võtkem Londoni kesklinn oma väikeste nurgapoodidega.
Karba soovitab külastajatel oma eripära ja võimalusi analüüsida, sest kõigile ei pruugigi tagatisraha süsteem sobida.
Tagastataval pudelil olgu kork peal ja pesta pole vaja
Paljude taaraautomaatide juures tekib küsimus, kas taara tuleks tagastada korgiga või ilma. „Kork on pakendi osa,” kinnitab Karba. Tema sõnutsi soovivad korduvkasutatavaid klaaspudeleid kasutavad õlletootjad saada pudeli tagasi ilma korgita, sest korkide eemaldamine on tehases mahukas käsitsitöö. „Kõigel muul ehk plastpudelitel võiks kork alati peal olla,” täpsustab Karba.
Pudeleid ei ole vaja pesta. „Jooge pudel tühjaks, pange kork peale ja tooge taaraautomaati,” selgitab Karba ja lisab, et korki ei tule väga kõvasti peale keerata.
Kuigi Euroopas üldiselt teatakse, mida kujutab endast tagatisraha süsteem, piirdub teadmine sageli sellega, et pakendimärgiga toote eest tuleb maksta 10 senti ja taarat tagastades saab selle tagasi. „Mis seal taga toimub, seda ei teata ja vaadatakse suurte silmadega, kuidas süsteem töötab,” ütleb Karba.
Kõige sagedamini esitatakse küsimusi pakendimaterjali, tarbijakäitumise võimaliku muutuse ja kaubanduse vastuseisu ületamise kohta. Viimasesse küsimusse soovitab Karba suhtuda nii, et tagatisraha süsteem sunnib tarbijat uuesti kauplusse tulema, andes kaupmehele lisavõimaluse midagi müüa.
Enamik külastajaid on otsustanud pandisüsteemi kasutusele võtta. Malta alustab tagatisraha süsteemi 2021. aastal ja Slovakkia 2021 või 2022. aastal. Rumeenia on otsuse lävel.
Prisma võtab vastu ka Lätist toodud taarat
Prisma taaraautomaatides saab tagastada ka Lätist ostetud või muud päritolu pandimärgita metallipurke ja plastpudeleid.
Raha pandimärgita taara eest tagasi ei saa ja pandimärgita klaastaarat vastu ei võeta.
Nagu pandipakendite puhul, peab ka pandita pakendi tagastamiseks olema loetav selle triipkood, säilinud ostuhetke kuju ja see peab olema tühi.
Prisma ja automaatide omaniku Tomra Service’iga koostöös loodab Eesti Pandipakend koguda kuus vähemalt 200 000 plastpudelit ja plekkpurki, millest suur osa jõuaks muidu metsa alla loodust reostama.
Teised kaupluseketid ei ole veel süsteemiga liitunud, sest taarat koguda on kulukas.
Selveri juhatuse liige Kristi Lomp kinnitas, et just sellepärast ei kaalu nemad Läti pakendite tasuta vastuvõtmist. „Seda valdkonda peaks jõulisemalt reguleerima riik. Kui taara tasuta vastuvõtmisega kaasnevad kulud kaupmehele kompenseeritaks, võiks seda kaaluda. Praeguse seisuga ei saa aga niigi löögi all olev kaubandus võtta vastutust tekkinud taaraprobleemi eest,” kinnitas ta.
Rimi kommunikatsioonijuht Katrin Bats on Prisma lahendusega kursis. Asja on arutatud ja küsitud teenusepakkuja arvamust.
Batsi sõnutsi opereerib Prisma ise oma kaupluste taarapunktidega. Neil on Rimiga võrreldes märksa vähem kauplusi ja ilmselt selle võrra lihtsam taaramajasid hallata.
„Rimil on üle 80 kaupluse ja suure mahu tõttu ostame taaramajade haldamise teenust sisse. Selle teenuse pakkujatel pole aga praegu huvi ilma pandirahata taarat koguda,” lausus ta.
Euroopa Nõukogu võtab peagi vastu uued normatiivid, mille järgi suurenevad nii kogumismäärad kui ka taaskasutusmaterjali kasutuselevõtt. Plastpudel peaks olema toodetud juba kokku kogutud taaskasutatud materjalist. Samuti määratakse normid, kui palju peab olema plastis taaskasutusmaterjali ja kui palju võib olla esmast toorainet. 2025. aastast peavad plastist joogipudelid sisaldama 25% ja alates 2030. aastast 30% ringlusse võetud materjali.
Peamine põhjus, miks riigid tagatissüsteemi vastu huvi tunnevad, on see, et 2025. aastaks peab turule lastud plastist ühekorra-joogipudelitest olema kogutud 77% ja 2029. aastaks koguni 90%. „Eks riigid näevad, et seda ei saavutata muud moodi kui rahalise motivaatoriga,” tõdeb Karba.
Eestis kogutakse kokku 90% joogipakendeid. Teiste Euroopa riikidega võrreldes on see hea tulemus, kuid 10% saatusest ei teata midagi.
Uues jäätmeseaduses on pandisüsteemi laiendamise klausel. Paraku on seaduse vastuvõtmine külmutatud. Euroopa direktiiv tuleb vastu võtta ja need normid suunatakse eri seadustesse. Pandipakendi süsteemi vabatahtliku laiendamise kõige loogilisem jätk oleks Karba sõnutsi kange alkoholi klaaspudelid.
Kui praegu on ühekorra-klaaspakendeid 24–25 miljonit tükki aastas, siis juhul kui Liviko peaks liitumissooviga Pandipakendi poole pöörduma, tähendaks see ettevõtte jaoks ligi kahekordset kasvu. See eeldab nii ettevõtte, logistika kui ka kaupluste võimete suurendamist. Klaas on kõige suurema töömahuga materjal.
Eesti ja Läti president arutasid taaratagastust
Eelmisel nädalal oli Läti taaratagastus jutuks isegi presidentide tasemel. Eestit külastanud Läti president Raimonds Vējonis ja Kersti Kaljulaid tõid pärast kohtumist peetud pressikonverentsil ühe olulise teemana esile looduskeskkonna hoidmise vajalikkuse ja selles kahe riigi koostöö suurendamise. Vējonis ütles, et hea riikidevahelise koostöö näide oleks ühtse taaratagastussüsteemi loomine, sest ka temani on jõudnud see, et Läti taaraga on Eestis probleeme. Kaljulaid lisas muiates, et loodetavasti saavad eestlased juba varsti Lätist toodud purke ja pudeleid siinses süsteemis tagastada."
"26.11.2020, 06:30",sport,https://epl.delfi.ee/artikkel/91774021/tormis-laine-on-valmis-maesuusaassadega-rinda-pistma,Tormis Laine on valmis mäesuusaässadega rinda pistma,"Äratus kukelauluga kell viis, hommikusöök, poolteist tundi sõitu 3200 meetri kõrgusele liustikule, kolm tundi trenni, tund ja kolmveerand kojusõit (siis läheb tihedama liikluse tõttu kauem), lõunasöök, pärastlõunane uni, kaks tundi trenni, õhtusöök ja magama. Selline on viimastel nädalatel olnud Innsbrucki lähistel Götzensis elava Laine päevaplaan.
„Eks ta ole paras kehaline ja vaimne koormus,” tõdes Laine isa, abiline ja mänedžer Tiimar. „Ka kolm tundi autos istuda pole lihtne. Aga midagi pole teha, lähemad suusanõlvad on koroonapandeemia ja sooja ilma tõttu kinni. Õnneks liustikule, kus käime, lubatakse MK- ja kontinentaalkarika tasemel sportlasi. Varem kulus treeningutele veidi vähem aega, sest kasutasime mootorsaani – nii sai kiiremini nõlvast üles. Paraku väsis saan ära, läks hooldusse.”
Õhtused treeningud on samuti piinavalt väsitavad, sest Indrek Tustit, kes hoolitseb ka Kaia Kanepi ja Magnus Kirdi füüsilise ettevalmistuse eest, nalja ei mõista. „Ta koostab mulle plaanid, nende järgi rügan. Teen jõudu ja tasakaaluharjutusi, kõike, mida mäesuusatajale vaja,” lausus Tormis. „Koormus on küll suur, ent kui vaba aeg kulutada puhkamisele, saab hakkama.”
Esimese Eesti mäesuusatajana maailma karika tasemele jõudnud Laine teeb avastardi reedel Austrias Lechis. Seal toimub paralleelslõit – enam ei jagata paarislaskumisi saalomiks ja suurslaalomiks. Ent see võistlus on pelgalt MK-sarjaga kohanemiseks. Tõsine andmine läheb lahti 21. detsembril Itaalias Alta Badias hooaja esimesel slaalomietapil.
Laine ei oota esimeselt etapilt suurt midagi, sest paralleelsõit on liiga spetsiifiline. Kasutatakse teistsuguseid suuski ja erinev on ka start, mida ta pole eriti harjutanud. „Lähen ja vaatan, kuidas MK-etappidel asjad toimivad, mida mäesuusatajate COVID-pass endast kujutab ja muud säärast. Rutiin tuleb varakult selgeks saada,” selgitas ta.
Tormis Laine: „Maailma karikale ei tasu minna, enne kui keha ja vaim on valmis punktidele sõitma.”
Laine võinuks mullugi MK-etappidel kaasa lüüa, kuid otsustas, et ässade sekka ei tasu minna, enne kui keha ja vaim on valmis sõitma punktidele ehk 30 parema sekka. „Olen samm-sammult aastatega arenenud sellisele tasemele, et võin maailmaga rinda pista,” sõnas Laine veendunult. „Nüüd tuleb tasapisi hakata tipu poole rühkima.”
Siinkohal kolm fakti.
* Laine on slaalomi maailma edetabelis 108. kohal. MK-etappidele pääseb 150 paremat.
* Juunioride edetabelis on Laine viies, eespool on kaks norralast, rootslane ja ameeriklane. Seega poleks juunioride MM-i medal suur ime.
* Suurslaalomis Laine MK-etappidele ei pääse, kuid üritab kontinentaalkarika etappidel FIS-punkti parandada ja 335. kohalt vajalikul määral tõusta, et selgi alal kaasa lüüa.
Laine on realist ega oota kiiret edu kolmel põhjusel. „Esiteks pean startima tagant, kui rada on juba kulunud, rööpad ja augud sees, nii et ma ei saa valida oma sõidujoont. Teiseks: olen MK-tasemel mägedest laskunud treeningutel piisavalt, kuid võistlustrasse ei tunne – erinevalt rivaalidest, kes teavad iga nukki, kändu ja üleminekut. Kolmandaks: kollanokkadel võib olla oskusi ja jõudu, kuid vanad mehed teevad neile pelgalt kogemustega ära.”
Nüüd tuleb mudast välja ronima hakata ja tasapisi edetabelis tõusta, mis annab parema stardikoha, muigas Laine. „Nii on kõik mäesuusatajad teinud ja pean tegema minagi. Eesmärk on tänavu vähemalt kord jõuda teise sõitu ehk 30 parema sekka ja teenida sellega MK-punkte. Ideaalis võiks punkte tihedaminigi saada, aga lootusi ei saa pilvedesse kergitada. Eks pean hakkama riskima, nagu kõik tagumised teevad. Kuid samal ajal tuleb ka ajusid kasutada ja end keerulistes kohtades tagasi hoida.”
Lõpetuseks kinnitas Laine, et on hooaja alguseks värske ja valmis, elu parimas vormis. „Nüüd tuleb see vorm suusamäel realiseerida,” märkis ta.
Firma Kästle esindussõitja
Suuskade taha Tormis Lainel enam midagi ei jää, sest ta sõlmis lepingu firmaga Kästle, mis hakkas pärast pausi taas mäesuuski tootma. Laine on üks kolmest Kästle esindussõitjast.
„Paar päeva tagasi olidki suusafirma esindajad jälle meiega liustikul ja Tormis tegi testitööd,” ütles isa Tiimar Laine. „Kästle pakub meile täisteenust.”
Laine kasutuses on 19 paari võistlussuuski. Millistega ta starti läheb, selgub pärast lumetingimuste uurimist ja raja vaatlemist: kus ja kui tihedalt on väravad. „Näiteks on kaks identset paari, kuid ühel on klamber kaks sentimeetrit eespool, mis muudab oluliselt suusa käitumist,” selgitas Laine."
"13.02.2020, 00:05",uudised,https://epl.delfi.ee/artikkel/88916837/tagatuba-seederist-on-saanud-isamaad-pohja-tiriv-veskikivi,TAGATUBA | Seederist on saanud Isamaad põhja tiriv veskikivi,"Isamaa esimees Helir-Valdor Seeder julges riskida. See on fakt. Paraku riskib ta liiga hoogsalt.
Pole suurt vahet, mis punkte Isamaa valimisprogrammis veel oli – teise pensionisamba raha väljamaksmise veksel varjutas kõik muu. Paljudele raha kohe kätte on pilkupüüdev lubadus.
Kuigi Isamaal on toetusreitinguga alatasa suuri probleeme, vedas Seeder erakonna selle lubadusega riigikokku.
Enamgi veel, valitsuskõnelustel suutis ta end manööverdada imelisse positsiooni. Väikseim võimuliidu partner sai koalitsioonileppesse kõige konkreetsema lubaduse. Kogumispensioni vabatahtlikuks muutmine ehk raha välja võtta lubamine kirjutati äärmiselt täpselt lepingusse.
Kõigi muude ebamääraste „parandame-edendame-toetame” lubaduste kõrval torkas see eriti säravalt silma.
Sügisel paistis Seederit ja tema penisonisamba avamise ideed tükk aega saatvat võiduoreool. EKRE pusis ühest skandaalist teise, Keskerakond tõmbas eelarve tegemisel lühema tiku ja jäi oma erakorralise pensionilubaduse täitmiseks sõltuma Isamaa teise samba raha väljavõtmise kavast.
Seederil oli ainukordne võimalus olla lausa ise pensionisüsteemi ümberkorralduse riigikogust läbisurumise juures: koalitsioonil olid hääled ja tahe teda selles toetada. Mäletatavasti ei läinud Isamaa esimees erinevalt Keskerakonna juhist Jüri Ratasest ja EKRE pealikust Mart Helmest valitsusse. Ta põhjendas seda muu hulgas just sellega, et poliitikul on olulisem parlamendis töötada.
Ent edu asemel tabas Seederi pensionieelnõu tragöödia. Parlamendipoliitik peaks teadma, et väga olulisi küsimusi lahendades toob rapsimine ja jõuga rammimine ainult meelehärmi.
Parlamendipoliitik peaks teadma, et väga olulisi küsimusi lahendades toob rapsimine ja jõuga rammimine vaid meelehärmi.
Aga ei. Seederi juhtimisel valis Isamaa seaduse läbilükkamiseks kõik-või-mitte-midagi-strateegia. Mitte ühtegi ekspertide ega riigi institutsioonide märkust ei arvestatud ja selleks et eelnõu parlamendist läbi rammida, seoti see valitsuse umbusaldamisega.
Paratamatult veeretatakse see takukoonal nüüd riigikohtusse, kuid tõenäosus, et riigikohus on meelestatud kasutama Seederi omaga samasugust rammimismeetodit, on väga väike. Üpris mõistlik on arvestada, et Seederi valitud strateegia kompromissituse tõttu jääb teise samba reform soovitud kujul tulemata.
Paralleelselt pensionisamba raha väljavõtmise eelnõuga tuli Isamaa koos koalitsioonikaaslastega sügisel riigikogus lagedale enda rahastajale, ravimiärimees Margus Linnamäele nähtavasti vajaliku apteegireformi peatamise eelnõuga.
Kui tekkis apteegireformi peatamise soov, siis tundus jälle, et Isamaa kava ei saa väärata. Juhuslikult tilkus samal ajal koalitsioonipartneri Keskerakonna arvele Linnamäe äripartneri annetus. EKRE hakkas hoolega Isamaa plaani toetama.
On üpris mõistlik arvestada, et Seederi valitud kompromissitu strateegia tõttu jääb teise samba reform soovitud kujul tulemata.
Kiik polnud sugugi kindel, et tal õnnestub Seederi teerulli peatada. Seega pakkus ta apteekide etapiviisilisi ümberkorraldusi. Vähegi kogenud poliitik teab, et miski pole püsivam kui ajutine lahendus. Oleks Seeder Kiige etapiviisilisest lähenemisest kinni haaranud, saanuks ta kujundada need etapid ja pikendused selliseks, et kasvõi Isamaa rahastajatel jätkunuks apteegiäri veel aastaiks.
Aga jälle – ei midagi. Kompromissist keelduti ja kavatsus kukkus sootuks läbi. Viimaks lõi ka Linnamäe Seederile käega ja teatas avalikult, et ei usu enam võimalusse, et riigikogus keegi reformi peataks, ja hakkab oma apteeke proviisoritele üle andma.
Tulemus on Isamaa kui erakonna vaatenurgast väga kehv. Nii Seederi valijatele kui ka rahastajatele tõotavad jääda täiesti tühjad pihud, sest partei esimees riskis end kõige olulisemate lubaduste puhul lõhki.
Isamaas peaksid need löögid tekitama küsimuse, kas Helir-Valdor Seederi valikud ja strateegia pole ikkagi põhjus, miks partei reiting tõusta ei taha? Mida teha esimehega, kes erakonda veskikivina koos endaga allapoole tirib?"
"15.04.2016, 23:55",lp,https://epl.delfi.ee/artikkel/74224245/hoogsal-sammul,Hoogsal sammul,"Selle hooaja jalatsimood on tõeliselt mitmekesine, pakkudes igaühele põnevat avastamist. Kes on paadunud sportliku stiili austaja, sellele on kingakauplustes laias valikus värvilisi tosse. Kes on enda jaoks avastanud mugavuse ja mõtleb jalgade tervise peale, leiab lettidelt suure valiku madalaid kingi (muide, hooaja üks lemmiktrende ongi jalanõud, mis on justkui meeste kingariiulilt laenatud). Ka neile, kes ei kujuta elu ilma kontsakingadeta ette, on ainult häid uudiseid: kaupluste kingavalik on suurem kui eales varem. Šopingule!"
"04.12.2017, 21:45",arileht,https://epl.delfi.ee/artikkel/80359720/mojukad-pankurid-materdavad-kruptoraha-em-bitcoin-em-on-petturite-ja-mortsukate-soiduriist,Mõjukad pankurid materdavad krüptoraha: bitcoin on petturite ja mõrtsukate sõiduriist,"Investeerimispanga Goldman Sachs juht Lloyd Blankfein on üks viimaseid bitcoin’i kõrge kaliibriga kriitikuid ja väidab, et vähem kui 24 tunni jooksul oma väärtusest 20% kaotanud krüptoraha on vaid petturite töövahend.
„Kui mingi asi liigub 20%, siis ei ole see valuuta. See on kuriteo sooritamise vahend,” lausus ta.
Krüptoraha sarjajate kriitikalaviin vallandus jõuliselt pärast seda, kui selle väärtus eelmisel nädalal ööpäeva jooksul enam kui 2000 dollari võrra kukkus. Kui nädala keskel püstitas bitcoin 11 395 dollariga uue rekordtaseme, siis järgmise päevaga kukkus väärtus 9000 dollarini.
Blankfein tõdes, et Goldmanil pole vaja mingit bitcoin’i strateegiat, ja lisas, et digivaluuta peaks suurema tähelepanu pälvimiseks olema oluliselt vähem volatiilne (kõikuv) ning oluliselt rohkem likviidne.
„Millal mul oleks bitcoin’i strateegiat tarvis? Täna mitte. Elu peaks selleks väga roosiline olema,” möönis ta. „Bitcoin ei ole minu jaoks. Paljud asjad, mis ei ole mulle sobinud, on viimase 20 aasta jooksul toiminud, aga ma ei usu, et sellest asja saab.”
Blankfein oli üks viimaseid kõrgel ametikohal töötavaid pankureid, kes on bitcoin’i suhtes skeptiline olnud. JP Morgani juhatuse esimees Jamie Dimon kirjeldas raha kui kohe-kohe õhku lendavat petuskeemi, mis sobib vaid narkodiileritele, mõrtsukatele ning Põhja-Korea-sarnaste riikide elanikele.
Krüptoraha väärtuse ja populaarsuse plahvatuslik kasv, mis lubab inimestel kaupade-teenuste soetamisel pankadest ja traditsioonilistest maksemeetoditest mööda minna, on sundinud keskpanku ja teisi finantsasutusi aru pidama, kuidas sellele vastata.
Briti keskpanga asepresident Sir Jon Cunliffe kinnitas, et digiraha on liiga väike, et endast maailmamajandusele süsteemset ohtu kujutada. „See ei ole aktsepteeritud mõttes raha. Selle taga ei seisa ühtegi keskpanka. Minu jaoks on see rohkem nagu tooraine,” lausus ta. Lisaks soovitas ta bitcoin’i investoritel enne tausta uurida: „Bitcoin’i suurus ei ole selline, et see kujutaks endast riski globaalmajandusele, kuid sellise hinnaliikumise juures tuleks investoritel kodutöö ära teha.”
USA keskpanga föderaalreservi New Yorgi harupanga juhi William Dudley hinnangul on bitcoin raha asemel pigem spekulatiivne tegevus, mille suhtes on ta skeptiline. Kommenteerides võimalust, et Fed võiks oma digitaalset raha pakkuda, tõdes Dudley, et sellest on liiga vara rääkida, kuid sellele teemale on hakatud mõtlema.
Hoolimata eelmise nädala suurest langusest on bitcoin’i väärtus oluliselt kõrgem kui aasta algul, mil krüptorahaga kaubeldi 998 dollari tasemel. Tegemist on selle aasta suurima tõusjaga kõikide varaklasside seas, mis innustab skeptikuid kuulutama, et tegemist on klassikalise spekulatiivse mulliga, mis võib suure pauguga lõhkeda.
Pangad ja teised finantsasutused on endiselt mures bitcoin’i seotuse pärast rahapesu ning veebikuritegevusega. Erinevalt traditsioonilistest valuutadest ei reguleeri bitcoin’i ei keskpangad ega valitsused.
Veebikauplemise firma Interactive Investor strateegiaosakonna juht Lee Wild ütles, et bitcoin’i hinnakõikumine on „Metsiku Lääne teema”.
„Krüptovaluuta ekstreeme volatiilsus on riskikauplejaid kõrvetanud ning isegi traditsioonilised investorid on vastu näppe saanud. Ei ole ühtki loogilist viisi nende mõistlikuks hindamiseks, see jääb Metsikuks Lääneks,” rääkis ta.
City Indexi analüütikud tõdevad, et kui traditsiooniliste varade hinnad on praegu oma ajaloo kõige väiksema kõikuvusega ehk stabiilsed, siis bitcoin’i ohtlik kõikumine köidab ka traditsiooniliste kauplejate tähelepanu.
© Guardian News & Media
Mis on bitcoin ja kas tegemist on halva investeeringuga?
Bitcoin on esimene ja kõige suurem krüptoraha – detsentraliseeritud kaubeldav digitaalne vara. Küsimus, kas tegemist on halva investeeringuga, on 97 miljardi dollari küsimus (sõna otsese mõttes, sest just nii suur on kõigi kasutusel olevate bitcoin’ide väärtus). Bitcoin’i kasutatakse vahetusvarana, praktikas oluliselt rohkem varimajanduses kui seaduslikus tegevuses.
Keskse kontrolli puudumise tõttu on bitcoin tsensuurist, korruptsioonist ja regulatsioonist sõltumatu. Seetõttu on tal ka palju toetajaid alates liberaalsetest monetaristidest, kelle meeldib idee inflatsioonita ja keskpanga kontrollita rahast, ning lõpetades narkokaubitsejatega, kellele meeldib asjaolu, et bitcoin’i ülekandeid on raske (kuid mitte võimatu) seostada konkreetsete isikutega."
"16.06.2016, 00:10",kultuur,https://epl.delfi.ee/artikkel/74826193/igavesti-noor-valli,Igavesti noor Valli,"Ma ei tea kedagi teist, kellel oleks olnud nii palju elujõudu ja -rõõmu, kui seda oli Vallil. Veel paar kuud tagasi helistas Valli haiglast ja teatas õhinal, et saab järgmisel päeval koju ning siis pean ma kindlasti tema ateljeesse tulema ja ta viimaseid suuri maale vaatama. Just nimelt suuri, sest paar aastat tagasi oli ta endas taas avastanud suure formaadi looja. Aga ta ei helistanud uuesti ja need maalid ongi mul nägemata jäänud. Maale näeb ikka, aga enam ei ole Vallit, kes innustunult kõneleks sellest, miks ta need maalid just sellistena on teinud, ja kes kaasvestleja kommentaari peale siiralt hüüataks: „Mõtle, kui vahva!”
Kunstil, aga ilmselt igasugusel loomingul ja vaimsel pingutusel on eriline võime hoida looja vaim värske. Valli on selle ere näide, enamgi veel: oma 90. sünnipäeva vastuvõtul kõpsutas ta kontskingades nagu noor tütarlaps, rääkimata sellest, et Tallinna kunstihoone treppidest läks ta veel paar aastat tagasi lausa jooksusammul üles. Vallil oli eriline anne tõusta fööniksina tuhast ka siis, kui ta oli näiteks näituse tegemisest rampväsinud: Oli ainult vaja kaunis pidukleit selga panna, ennast natuke meikida, juukseid kohendada ja tegemist oli täiesti teise inimesega.

Lember-Bogatkina jääb Eesti kunstilukku eelkõige tundliku ja meisterliku akvarellisti ning monumentaalkunsti loojana, eriti kui mõelda tema 1950-ndate mosaiikpannoode või 1960-ndate sgrafiitode peale. Aga tema lõputu arv eskiisiplokke alles ootab korralikku läbitöötamist. Just nendes avaneb Valli Lember-Bogatkina nii kunstniku kui ka inimesena.
Valli Lember-Bogatkina elas pika ja ilusa elu, aga tema peale mõeldes tundub kuidagi ülekohtune, et ta ei vedanud välja 95. või isegi 100. eluaastani. Kui kellestki oleks võinud saada ilmasammas, siis oleks see olnud just Valli.
Lember-Bogatkina õppis riigi kunsttööstuskoolis, kus lõpetas 1940. aastal dekoratiiv- ja monumentaalmaali eriala.
1941. aastal täiendas ta end Tallinna kõrgemas kunstikoolis, töötades samal ajal dekoraator Voldemar Haasi juures Estonia teatris ja dekoraatorina varietees Plaza. Järgmisel aastal sai ta kutse skulptor Anton Starkopfilt tulla õppima Tartu kõrgematele kujutava kunsti kursustele. 1943. aastal asus Lember-Bogatkina tööle tarbekunsti ateljees.
Kunstnike liitu kuulus Lember-Bogatkina 1944. aastast.
1949. aastal abiellus ta kunstnik Vladimir Bogatkiniga. Neil on poeg Georg Bogatkin, kes vanemate eeskujul on samuti kunstnik – keraamik.
Näitustel esines Lember-Bogatkina alates 1942. aastast, viimasel aastakümnel on tema näitused olnud muu hulgas Eesti Kopenhaageni saatkonnas, Soomes Jyväskylä tehnikaülikoolis, Tallinna kunstihoones ja Nõmme muuseumis.
2006. aastal pälvis Lember-Bogatkina Valgetähe IV klassi teenetemärgi, samal aastal ilmus ka tema mälestusteraamat „Nii see oli”."
"19.05.2016, 00:10",valismaa,https://epl.delfi.ee/artikkel/74565259/soome-kaitsevae-juhataja-uute-laevade-ja-lennukite-jaoks-praegusest-kaitse-eelarvest-ei-piisa,Soome kaitseväe juhataja: uute laevade ja lennukite jaoks praegusest kaitse-eelarvest ei piisa,"Kui Eestis säilitati isegi majanduskriisi ajal kaitsekulude taset muudes valdkondades toimunud püksirihma pingutamisest hoolimata, siis Soomes tabasid olulised kärped mõne aja eest ka kaitse-eelarvet. Eesti Päevaleht uuris Helsingis Soome kaitseväe juhatajalt, kuidas nad ahtamates tingimustes elavad ja mis pilguga ta vaatab lähemasse tulevikku, kui iseseisvale kaitsevõimele lootev Soome peab hakkama uuendama oma mere- ja õhuväe masinaid. Kuid juttu tuli ka sellest, mida arvab Lindberg NATO suurenevast kohalolekust lõuna pool ja Venemaa agressiivsest käitumisest Läänemerel.
Kui vaatame veidi ajalukku, siis eelmine valitsus kärpis kaitsekulutusi 10% võrra, mis oli kaitseväe jaoks proovikivi, kuidas tasakaalustada eelarve vajaminevate ressursside mõttes. Need jaotuvad peamiselt hankevahenditeks, tegevuskuludeks ja personalikuludeks.
Kaitset reorganiseerides oli meil vaja saavutada tasakaal ja lõpetasime selle 2014. aasta lõpus. Seega on meil praegu väiksem n-ö mootor. Ütleksin, et see on natuke Šveitsi kella moodi, mis peab olema palju täpsem, et saada kätte vajalik efektiivsus. Saavutasime tasakaalu ressursside ja ülesannete vahel.
Seega seisnevad praegused väljakutsed meie jaoks tegevuskuludes, et saada piisavalt raha mootori käimas hoidmiseks: korraldada õppusi, tagada piisavalt lennutunde või laevadele meresõiduaega. Need on meie akuutsed huvid.
Praegune valitsus on meile hankevahendeid tagasi andnud. 2012. aastal leidsid nii valitsus kui ka parlament, et investeeringute vahendeid tuleks lisada esialgu 50 miljonit eurot aastas, mis kasvaks selle kümnendi lõpuks 150 miljonini. Praegune valitsus tegi otsuse avada investeeringute raha tagasivool kaitseväkke.
Ses mõttes on meil investeeringute poolest natuke parem olukord. Need vahendid on praegu suunatud maaväe varustuse hangetesse. Kui teatud maaväe varustuse elutsükkel on lõppemas, siis oleme võimelised seda nende vahenditega asendama.
Ma ei ütleks, et suuremahuline. Meil kulus varem aastas umbes 750 miljonit eurot, pluss-miinus 50 miljonit. See langes aastas 500 miljoni peale ja vahendite tagasivooluga loodame selle kasvatada 550 ja sealt edasi 650 miljonini aastas. See oleks täiesti mõistlik vahendite suurus meie varustuse täiendamiseks kuni aastakümne lõpuni ehk 2020. aastani.
Seega oleme praegu üpris standardse varustuse väljavahetamise mahu olukorras.
Me algatasime äsja kümneaastase programmi, mille järgi vahetame praegu välja maaväe territoriaalüksuste varustust ja sellele järgneb operatiivüksuste varustuse väljavahetamine. Seega saab just maavägi selle kümnendi lõpuni vahendeid.
Praegu tegeleme maaväega, siis mereväega ja alles kolmandaks õhuväega.
Kui eelmine valitsus kärpis kaitse-eelarvet 10%, siis pidime hangete vahendeid kõvasti kärpima – vähendasime hangete eelarvet 46%. Seega me ei saa kõiki neid asju, mida veel viis aastat tagasi planeerisime.
Praegu ettenähtavate iga-aastaste investeeringute mahuga ei saa minna ja osta strateegilisi võimeid, mille all pean silmas uut sõjalaevaklassi, ega asendada õhuväe hävitajaid pärast 2020. aastat.
Vajame selleks lisaraha, mis oleks peale kaitse-eelarve, et need strateegilised hanked ellu viia. See on väljakutse, mille jaoks vajame kindlasti valitsuse suuniseid ja poliitilist tahet.
See sõltub alati meie saadavate vahendite tasemest. Ma ei saa eeldada täpset taset, mida saame 2020. aastal. Seda ei saa keegi eeldada, sest see kuulub võimul oleva valitsuse otsustuspädevusse.
Aga mis puudutab meie võimeid ja kui vaatame 2020. aastate poole, siis on väga selge, et kahe teenistuse – mere- ja õhuväe – jaoks piisavaid vahendeid saada on eluliselt tähtis, sest neil on vaja asendada oma suured relvasüsteemid. Piisavate investeeringuteta on selge, et kõigi väeliikide täisspektri säilitamine muutub väljakutserohkemaks.
Öelda, et osaleme palju rohkematel rahvusvahelistel õppustel, on nüüd natuke liialdatud. Viimase paari aasta vältel oleme osalenud u 60 õppusel aastas ja kulutanud rahvusvahelistele õppustele 5,5 miljonit eurot aastas.
Sel aastal on meil 87 rahvusvahelist õppust. Arv on suurenenud peamiselt kahepoolsete riikidevaheliste õppuste tõttu. Aga ma ei ütleks, et see on dramaatiline suurenemine, ja viimastel aastatel on arv olnud ikka päris stabiilne ning ka meie osaluse profiil ja maht on olnud umbkaudu sama.
Seega meil on kahepoolseid õppusi, oleme aastaid osalenud NATO õppustel Euroopas ja Balti riikides. Ses suhtes pole ma näinud dramaatilist muutust.
Oleme aastaid Poolas ja Balti riikides õppustel osalenud, seda nii mereväe, maaväe kui ka õhuväega. Osaleme Saber Strike’i õppusel, sel aastal peaks see aset leidma Eestis ja läheme sinna mõnede oma sõduritega.
Meil on Venemaaga pisut üle 1300 kilomeetri pikkune piir. Piiri mööda pole toimunud üldist vägede suurenemist. Venemaa vägede paigutuse mõttes on neil mõistagi väed Peterburi ümber, sest peavad linna ja regiooni kaitsma. Ja siis Koola poolsaarel, mis on kindlus, kus neil on muu hulgas ülemaailmsed võimed ehk täpsemalt tuumalõhkepeade võimega allveelaevad.
Aga Koola poolsaare ja Peterburi vahel pole eriti palju vägesid. On ainult mõned õhubaasid.
Kui küsisite uue täienduse kohta, siis ma ütleksin, et on toimunud tagasiminek vanade aegade juurde. Nõukogude ajal oli neil baas ja brigaad Alakurtis, mis on samal laiusel, kus asub Salla Soomes. Sinna on nad mõningaid sõjaväelasi tagasi toonud ja seda on Soome meedias päris palju arutatud.
Kuid kui vaatame kogu 1300 kilomeetri pikkuses, siis see on ainult üks baas ja üks brigaad. Tegelikult polegi nad toonud sinna tagasi tervet brigaadi.
Teine muutus on uue Põhja väejuhatuse loomine, mille juhtimise all on Venemaa arktilised alad. Sellega koos on aktiveeritud mõned arktilised väeosad.
Nimetaksin neid väikesteks muudatusteks, mitte suurteks strateegilisteks muutusteks vägede asetuses.
Ma ei ütleks selle kohta mustvalgelt hea või halb. Ma näen, et see on NATO poolt loogiline, et vastata idapoolsete liikmesriikide palvele tugevdada kohalolekut. Ja ma eeldan, et see jätkub ning NATO toob kohale veel rohkem võimeid. Selle poolest saab olema huvitav jälgida, milliseid otsuseid NATO Varssavi tippkohtumisel langetatakse.
USA eraldas oma Euroopa kindlustunde initsiatiivile esialgu miljard dollarit ja nüüd on seda suurendatud 3,4 miljardini, mis tähendab, et USA-l saab siin piirkonnas olema rohkem roteerivaid võimeid. Seega näeme USA ja NATO vägede hulga suurenemist Balti riikides ja minu jaoks on see loogiline sõjaväeline mõtlemine.
Venemaa sõjaväe lendude hulk Soome lahel ja selle kohal suurenes aastail 2012–2014 lineaarselt. Pärast seda stabiliseerus nende hulk kõrgemal tasemel. See on avaldanud mõju Soome mereväele ja õhuväele: mõlemad on pidanud tegema rohkem tuvastusi nii laevade kui ka lennukite kohta.
On üpris murettekitav, et mõnikord venelased annavad oma lennuplaanidest teada, teinekord jälle mitte. Mõnikord nad tulevad kavakohaselt, teinekord mitte. Mõnikord on transponderid sees, siis jälle mitte.
Viimase paari aasta jooksul on meie puhul toimunud kaks õhuruumi rikkumist, kuid mitte sel aastal.
Sõjalisest vaatenurgast ja külma sõja aegse piloodi perspektiivist ütleksin viimasel ajal Läänemerel aset leidnud intsidentide kohta, et need on murettekitavad. Peame oleme teise riigi lennukeid või aluseid tuvastades äärmiselt ettevaatlikud. Seda nii rahvusvahelises õhuruumis kui ka rahvusvahelistes vetes.
Ma ütleksin, et on olemas teatud ühine etikett või reeglid puhuks, kui satutakse teise riigi lennuki või alusega lähestikku. Käitutakse pehmelt ja manööverdatakse ettearvatavalt – see on ohutu viis olukorda hallata. Kui hakkad üllatavaid manöövreid tegema, siis suurendad riski, et midagi võib juhtuda.
Põhjanaabrite kaitsepoliitikal, mis toetub iseseisvale kaitsevõimele ja ajateenistusele, millega tagatakse koolitatud reservarmee, on rahva seas väga lai toetus.Soome kaitseväe juhataja kindral Jarmo Lindberg tõdes, et kui paaril möödunud aastal toetas üldist kaitseväekohustust 72% soomlasi, siis viimastel andmetel on see arv isegi natuke suurenenud. „Möödunud talvel tehtud küsitluse järgi oli see 75%. Seega kolm neljandikku soomlasi toetab üldist ajateenistust,” ütles kindral.Veelgi suurem on nende inimeste osakaal, kes on valmis oma riiki rünnaku korral kaitsma. „Neid inimesi, kes on valmis Soomet rünnaku korral kaitsma, on 82%. See arv on olnud ka väga stabiilne. Soome kaitsetahe on stabiilselt kõrgel tasemel,” nentis ta.
Põhjanaabrite kaitsepoliitikal, mis toetub iseseisvale kaitsevõimele ja ajateenistusele, millega tagatakse koolitatud reservarmee, on rahva seas väga lai toetus."
"22.11.2020, 13:01",arvamus,https://epl.delfi.ee/artikkel/91737807/mis-saab-homme-urmas-viilma-usk-ajatusse-igavesse-homsesse,MIS SAAB HOMME? | Urmas Viilma: usk ajatusse igavesse homsesse,"Ajatute asjadena jäävad püsima vaid need, mis ei ole aja kammitsais. Enamasti on selliseid asju nimetatud igavikulisteks. Vahel ka vaimseteks, isegi jumalikeks. Kui mõistame teha vahet ajaliku ja ajatu vahel oskame olla õnnelikud. See ei tähenda, et ajalikud asjad teeksid meid õnnetuks ja ainult ajatud õnnelikuks. Pigem on oluline nende asjade osa- ja tasakaal meie elus, meie hinges ja südames.
Kõigest, mida teeme, pole kasu. Kuid paljud asjad, millest pole kasu, ei tee kedagi veel sellepärast õnnetumaks. Vahel täidavad just mõned sellised ""kasutud asjad"" meie elu värvide, lõhnade ja positiivsete tunnete ja hetkedega. Sellised kasutud asjad on muuhulgas kunst, kirjandus ja muusika. Need on kõik ajalikud, kuigi võivad kesta mitmeid inimpõlvi. Nagunii saab kogu inimlooming lõpuks ühisosaks kultuuri- ja ajalooga, saab külmutatud ja tarretunud mäluks. Samal kombel, nagu on ajalukku kadunud mitmed rahvad ja keeled, rääkimata riikidest, impeeriumitest ja tsivilisatsioonidest. Loodame, et kõik ilusad asjad kestavad kauem. Kestavad aja lõpuni. Kuid ikkagi ei saa nad kesta kauem kui aeg.
Teame, et ihu on ajalik. Aga hing? Kas selline asi on üldse olemas? Kui usume, et on hing, siis kas on midagi ajatut ka väljaspool hinge? Mingi koht, mingi maailm? Kas kusagil on inimese hingest veel suurem Hing?
Tung kontrollida
Inimene tahab maailma kontrollida. Ajalikku maailma ta peaaegu kontrollibki. Vähemalt talle tundub nii. Ajatut, igavest, nähtamatut maailma inimene kontrollida ei suuda. Kontrolli kaotanud inimene salgab selle ajatu maailma olemasolu. Ta eitab seda ning sulgeb oma meeled ja mõtted ajatu ees, sest ei suuda taluda mõtet, et maailmas on midagi, mida ta ei kontrolli.
Kas meie mõtted ja tunded on ajalikud või ajatud? Teame tunnetest, mis jahtuvad ja kaovad. Mõtetest, mis voogavad meist läbi jättes järele vaid väreluse. Mis saab aga mälestustest, kas need on igavesed? Mälestusedki tuhmuvad ning on vaja vaid paari-kolme inimpõlve, et meid ja meie tegusid ei mäletaks enam keegi. Kui mõni meist raiutaksegi kivisse või pannakse laulu sisse, kestab mälestus elus ehk mitugi inimpõlve, kuid seegi pole lõpuks midagi muud kui hilisemate põlvede viisakus unustusse vajuvate varasemate ees.
Kui me väärtustame ainult ajalikke asju, kuidas oskame vastata oma laste küsimusele ajatutest asjadest? Kui meie oleme ajatu jaoks sulgenud silmad, ei tähenda see, et teistel ei võiks olla küsimusi nende kohta. Kas me täiskasvanutena, lapsevanematena, õpetajatena ei tüki tihti liigse enesekindlusega juhatama lapsi sellele teele, mis ei ole nende, vaid on meie tee? Sunnime mõtlema mõtteid, mis ei ole nende mõtted, vaid on meie mõtted? Ütlema sõnu, mis ei ole nende sõnad, vaid on meie sõnad? Langetama valikuid, mis ei ole nende valikud, vaid on meie omad?
Kas ei suru me noori avarust otsivaid hingi mõõdetavate teadmiste ajalikku vangistusse? Me tahame, et nad püsiksid maailmas, mida saab mõõta, kaaluda ja hinnata - ikka teadmiste põhiselt. Vahel arvame, et meie ette antud teadmised ongi rikkus ja õnn, taipamata, et rikkus, õnn ja vabadus seisnevad valikute piiramatus paljususes, mitte meie poolt ette antud piiratud valikutes. Tahame teha ise eelvaliku. Teadmiste põhiselt! Ka asjade üle, mille kohta me ise midagi ei tea.
Õpime piire tundma
Uus sugupõlv õpib koolis sedasama, mida õppisime meie ja meie eelkäijad - mõõtma ehk piire paika sättima. Iga asja mõõtmine piirab selle ära, sest annab mõõdetavale konkreetsed koordinaadid. Kui koordinaadid on määratud, saab inimene selle asja justkui oma kontrolli alla. Vähemalt teoreetiliselt. Kindlasti aga paberil või arvuti kõvakettal.
„Tuntakse ainult neid asju, mida taltsutatakse,"" ütles rebane väikesele printsile, ja lisas hiljem: „Sa vastutad alati kõige selle eest, mis sa taltsutanud oled."" Enne seda aga laulus rebane väikesele printsile: „Siin on minu saladus. See on väga lihtne: ainult südamega näed hästi. Kõige tähtsam on silmale nähtamatu.""
Kas meiegi võiksime anda ruumi mõttele, et maailmas on ajatut, mida ei saagi kunagi mõõta ajalike mõõdupuudega? Ajalike mõõdupuudega igavese mõõtmine on määratud alatiseks ebaõnnestuma. Igavest saab haarata ainult usu mõõdupuuga. Usk on sild ajast ajatusse, surmast ellu, tänasest homsesse. Mis on silmale nähtamatu, muutub südamele nähtavaks.
Surm pole lõpp
Kui jälgime loodu toimimist, näeme, et surm ei ole mitte viimane samm ajalikus elus, vaid järgmine samm ajatu maailma jätkumises. Kui inimene seda ei usu ega ole õppinud südamega nägema, ei tähenda see veel, et seda ajatut ja igavest maailma polegi. Kui inimese kogu elamise mõte on ainult surmani vastu pidada, siis mis mõte on üldse sellisel elul? Tegelikkus on ju sootuks teistsugune - üksi surm ei ole peatanud elu jätkumist ja uusi sünde.
Ajalikul ja ühe inimpõlvega mõõdetud elul on tähendus ainult siis, kui sellele järgneb igavene homne. Tähendagu see homne siis kellegi jaoks inimpõlvede igikestvat jätkumist ja maailma kestmist isegi kliimakatastroofi kiuste. Või hoopis igavest elu teisel pool aega ja mõõdetud teadmisi seal, kus hing leiab igavese kodu Taevasest Eluasemes.
Autor on EELK peapiiskop
Mis saab homme?
Milline on Eesti, kus tahaksid elada 2050. aastal? Mida ja kuidas teha, et homne päev ei oleks ainult kriis? Kutsume sind osalema Eesti Päevalehe arvamuskonkursil „Mis saab homme?”, et otsida üheskoos vastuseid tulevikku vaatavatele küsimustele.
Arvamuslugusid ootame 30. novembrini 2020. Konkursi peaauhind on tuhat eurot. Loe lähemalt epl.ee/homme."
"11.12.2015, 15:26",arileht,https://epl.delfi.ee/artikkel/73185761/iiri-majandustiigril-on-taas-hoog-sees-kiireim-kasv-alates-2000-aastast,Iiri majandustiigril on taas hoog sees. Kiireim kasv alates 2000. aastast,"Teises kvartalis kasvas majandus 6,8%. Bloombergi poolt küsitletud analüütikud ootavad Iirimaalt tänavu 6% majanduse edenemist.
„Paistab, et 2015. aasta majanduskasv tuleb pigem 7% lähedusse 6% asemel,“ ütles Danske Banki analüütik Anders Moller Lumholz.
KBC Groepi analüütik Austin Hughes ütles, et majandus on kasvamas kiireimast tempos alates 2000. aastast, kui majandus kasvas 10,2%.
Tuleval aastal on Iirimaal valimised. Peaminister Enda Kenny saab ehitada nelja kuu jooksul toimuvate valmiste kampaania üles riigi taastumisele suurimast kriisist alates 1945. aastast.
Mingil määral segavad Iiri majanduse pilti hiigelfirmade nagu Google’i ja Facebooki Iirimaa tegevused. Tarbimine kasvas kolmandas kvartalis aastaga 3,6%. Eksport kasvas 12%."
"03.05.2016, 15:02",valismaa,https://www.delfi.ee/artikkel/74417287/hispaania-kuulutas-mitu-putini-lahikondlast-rahvusvaheliselt-tagaotsitavaks,Hispaania kuulutas mitu Putini lähikondlast rahvusvaheliselt tagaotsitavaks,"Madridis asuva erikohtu Audiencia Nacional kohtunik José de la Mata kuulutas seoses Tambovi ja Malõševskaja grupeeringuid puudutava kriminaalasjaga rahvusvaheliselt tagaotsivaks kümneid kõrgeid Vene ametnikke. Kahe grupeeringu liikmeid süüdistatakse muu hulgas mõrvades, relva- ja narkokaubanduses, rahapesus, võltsimises, pettuses ja korruptsioonis. Hispaania prokuratuur andis süüdistuse kohtule üle eelmise aasta maikuus.
Tagaotsitavate nimekirjas on endine kaitseminister Anatoli Serdjukov, endine regionaalarengu minister Dmitri Kozak, endised asepeaministrid Igor Sobolevski ja Viktor Zubkov, endine IT-minister Leonid Reiman, Riigiduuma rahanduskomisjoni aseesimees Vladislav Reznik ja siseministeeriumi narkotalituse asejuht Nikolai Aulov. Aulov nimetas süüdistust poliitiliseks ja ütles, et selle eesmärk on Vene ametnikke diskrediteerida."
"19.03.2018, 00:05",uudised,https://epl.delfi.ee/artikkel/81461563/eesti-jaab-prugi-taaskasutamise-noudega-janni,Eesti jääb prügi taaskasutamise nõudega jänni,"Möödunud aasta detsembris jõudsid Euroopa Liidu ministrid Eesti eesistumisel üksmeelele, et 2025. aastaks peab 55% olmeprügi jõudma taaskasutusse. Nõue kasvab iga aastaga ja 2035. aastaks peab see määr olema lausa 65%. Paraku tundub, et senise prügipoliitika jätkudes on Eestil raske täita isegi 2020. aastaks seatud 50% olmeprügi ringlusesse saamise sihti. Praegu jõuab ringlusesse tagasi vaid umbes kolmandik prügist.
„Praeguselt tasemelt 2020. aasta eesmärgini jõudmine on üsna ebareaalne,” ei teinud keskkonnaminister Siim-Valmar Kiisler olukorrast saladust. Kergitada ringlussevõttu 32% pealt 50%-le on keerukas, sest see on prügikäitlejatele liiga kallis. Palju odavam on prügi ahju ajada. Igal aastal tekitavad Eesti majapidamised umbes 430 000 tonni olmejäätmeid, mis küll lendavad prügikasti, kuid probleem seisneb selles, mida teevad jäätmekäitlejad prügiga edasi. 55% prügi põletatakse.
Kuigi eesmärki täita ei õnnestu, tahetakse ministri sõnul teha vähemalt samme selleks, et hilisemad sihid oleksid saavutatavad. „Tähtis on see, et me hakkaksime selle poole liikuma. Ma olen optimistlik, et trendi saab muuta,” ütles Kiisler.
EL on seadnud liikmesriikidele kohustuse, et prügi ei ladestataks rohkem kui 10%. Selle eesmärgi täitis Eesti juba 2013. aastal, kui pärast Iru elektrijaama avamist hakkasid prügifirmad jäätmeid põletusse viima. Kui näiteks 2016. aastal ladestati 10% prügi prügimägedel, siis möödunud aastal tegi ladestamine suure hüppe üles, küündides lausa 17%-ni.
„Kui alguses Iru jaam sõlmis põletamiseks pikaajalised lepingud suhteliselt soodsa hinnaga, siis nüüd on need lepingud lõppema hakanud ja jaam on oma nn väravahinda kõvasti tõstnud. Vedajale on tekkinud tõsine kaalumiskoht ja ta viib prügi parem prügilasse,” selgitas Kiisler.
Kuna 2017. aasta täpseid jäätmete ringlusesse võtmise arve veel ei ole, siis ei saa öelda, kuidas see varasemate aastatega võrreldes on muutunud. Kuid fakt, et prügi ladestamise maht on pea kahekordistunud, tähendab suure tõenäosusega, et see on tulnud ringlusesse võetud prügi arvelt ja näitaja kukub alla 30% – veelgi kaugemale seatud 50% eesmärgist.
Olukorra parandamiseks on kavas kaks meedet. Esiteks pakkuda euroraha, et loodaks rohkem võimalusi prügi ringlusesse võtmiseks. Teiseks tahetakse teha valitsusele ettepanek kahekordistada keskkonnatasusid ladestamisele ja mängitakse mõttega kehtestada keskkonnatasu ka prügi põletamisele. Sisuliselt soovitakse selle sammuga muuta prügifirmadele majanduslikult mõttekamaks viia prügi ringlusesse, mitte ajada seda katlasse või viia prügimäele.
„Mina usun, et majanduslik hoob on kõige mõistlikum,” ütles minister Kiisler.
Eesti jäätmekäitlejate liidu juhatuse esimees Aivar Lõhmus sõnas, et nad on välja pakkunud meetmete paketi, mis peaks aitama Eestil täita ringlussevõtu kohustusi ja ka välja pakkunud ladestamise saastetasude tõusu. „Kuid see üksinda ei taga neid eesmärke. On veel komponente, mida tuleb arvestada. Esimene neist on prügi liigiti kogumine ja liigiti kogutud jäätmete ringlussevõtt. Saastetasu tõus on üks järgmisi meetmeid, mis tagab, et võimalikult palju liigiti kogutaks. Kui kõiki neid meetmeid rakendada, siis on see püstitatud siht teostatav,” ütles Lõhmus.
Praegu menetletakse riigikogus uut jäätmeseadust ja tundub olevat üksmeel selles, et seaduse jõustudes hakatakse prügiarvetel näitama eraldi ridu sorteeritud ja sorteerimata jäätmete eest. Inimesi tahetakse panna prügi sorteerima samuti majandusliku hoova abil, sest sorteerimata jäetud prügi äravedu hakkab olema kaks korda kallim kui sorteeritul. Juba sorteeritud prügi teeb lihtsamaks ka hilisemad protsessid, et prügi jõuaks ringlusesse.
Põletusmaksu tõus ei täidaks eesmärki
Iru soojuselektrijaama haldava Enefit Greeni juhatuse esimees Aavo Kärmas rõhutas kaht mõjuhinnangut, mis näitavad, et suuremad tasud prügi põletamisele ei aita olmejäätmete ringlussevõtu kasvule kaasa. Ka tema leidis, et suurendada tuleb just ladestustasusid. „Tuleb parandada ka jäätmete liigiti kogumist, sest see võimaldaks materjali jäätmetekitajalt puhtamalt ja tervemalt kätte saada ning seeläbi ka ringlussevõttu suurendada. Lisaks, kuna segaolmejäätmete ostuhinnad on suures osas pikemate lepingutega fikseeritud, siis võimalikul prügipõletusmaksul ei oleks 2020. aasta eesmärke täitvat mõju. Sellise maksu kehtestamisel maksaksid selle suuremas osas kinni Eesti Energia ja Tallinna soojatarbijad,” sõnas ta."
"10.02.2021, 19:00",arvamus,https://epl.delfi.ee/artikkel/92525277/maria-jufereva-skuratovski-moskvast-naastes-raagib-josep-borrell-ise-uute-sanktsioonide-vajalikkusest,Maria Jufereva-Skuratovski: Moskvast naastes räägib Josep Borrell ise uute sanktsioonide vajalikkusest,"Euroopa Liidu diplomaatia juhi Josep Borrelli visiit Moskvasse, tema kohtumine välisminister Sergei Lavroviga ja nende sellele järgnenud ühine pressikonverents otsekui lõhkasid Euroopa ja Venemaa infovälja.
Riigikogu väliskomisjon ei jäänud samuti kõrvale ja algatas avalduse. Avalduse põhisõnum on suunatud partnerriikidele ja kutsub üles paremini koordineerima Venemaaga peetavat dialoogi. Ma jälgisin samuti Euroopa Liidu diplomaatia juhi visiiti Moskvasse ja soovin märkida 5 olulist momenti, mis iseloomustavad Venemaa – Euroopa Liidu suhete olemust.
Viis momenti
Esiteks, vaatamata sellele, et mõlemad pooled viitasid dialoogi tähtsusele, on seda, mis toimub Euroopa Liidu ja Venemaa vahel, tegelikult võrdlemisi raske dialoogiks nimetada. Pärast Borrelli ja Lavrovi ühise pressikonverentsi vaatamist tekkis mulje, et konverents korraldati selleks, et kumbki pool saaks väljendada oma praegusi seisukohti.
Venemaa välisministeeriumi juht Sergei Lavrov suutis seda teha karmilt ja veenvalt, mitte üksnes sõnastades peamisi seisukohti, vaid heites ka mitmel korral kivi Euroopa Liidu kapsaaeda. Euroopa Liidu diplomaatia juht Josep Borrell mõjus Lavrovi taustal väga nõrgalt ja ebakindlalt.
Teiseks kujunes mulje, et Josep Borrell ei olnud tegelikult valmis eelseisvaks pressikonverentsiks, millest pidi saama Moskva visiidi kulminatsioon. Kuid tegelikult oli kõrge riigiametnik eelnevalt hoiatatud ja informeeritud, millised veealused kivid ja otserünnakud võivad teda visiidi käigus ees oodata. Miks Josep Borrell ei kuulanud diplomaatide soovitusi ja lõõgastus seal, kus oleks pidanud keskenduma, jääb minu jaoks mõistatuseks.
Kolmandaks, Saksamaa, Rootsi ja Poola diplomaatide väljasaatmine meeleavaldustel osalemise eest oleks kindlasti pidanud pressikonverentsil Josep Borrelli kõnes äramärkimist leidma. Millegipärast jättis ta jälle selle võimaluse kasutamata, kuigi oleks pidanud rõhutama, et välisriikide diplomaatidel on õigus jälgida sündmusi asukohariigis. Nõustugem, protestiaktsioonide jälgimine televiisorist, korterist väljumata, ei saa anda toimuvast adekvaatset pilti.
Neljandaks, minu töökogemus Euroopa Nõukogu Parlamentaarses Assamblees kinnitab, et Euroopa Liidul on võrdlemisi vastuoluline positsioon Venemaa suhtes. Ühest küljest sanktsioonid, resolutsioonid, debatid ja üleskutsed kohusetäitmisele, teisest küljest hirm ja mure, et suhted võivad täielikult katkeda. Seepärast teevad kõik lõpptulemusena näo, et töötavad dialoogi uuendamiseks, millesse keegi eriti ei usu.
Viiendaks, ma ei näe märke, et suhted Euroopa Liidu ja Venemaa vahel lähimatel aastatel soojeneksid. Josep Borrelli visiit Moskvasse, kuigi see oli ajendatud, nagu ta kinnitab, kõige parematest kavatsustest, võib lõpptulemusena viia veel suurema pingestatuseni. Seda enam, et Borrelli retoorika on pärast Moskvast naasmist palju muutunud ja ta rääkis uute sanktsioonide vajalikkusest."
"20.01.2020, 15:52",kultuur,https://epl.delfi.ee/artikkel/88697513/vaiketeatritest-said-suurima-toetuse-von-krahl-ja-vat-teater,Väiketeatritest said suurima toetuse Von Krahl ja VAT teater,"Von Krahli Teater sai toetuseks 455 000 eurot ja VAT Teater 449 390 eurot. Suuruselt kolmanda toetuse sai Theatrum - 328 630 eurot. Nimetatud teatreid toetati enim ka eelmisel aastal.
Toetusesaajate nimekirja lisandus 16 000-eurose toetusega MTÜ Must Kast, kes eelmisel aastal jäi toetuseta. Toetuste kogusumma ületas 1 280 000 euroga 2019. aasta toetusi.
Teist aastat järjest jäid toetuseta Vana Baskini teater, Tartu Suveteatri Selts, Ühing Polygon ning Lavastuskoda OÜ.
„Etendusasutuste tegevustoetus 2020“ taotlusvoorust eraldati järgmised summad:Mittetulundusühing Von Krahli Teater 455 000.00
Mittetulundusühing VAT Teater 449 390.00
Sihtasutus THEATRUM 328 630.00
mittetulundusühing Teine Tants 216 720.00
Sihtasutus Vaba Lava 186 530.00
MTÜ Uus Teater 176 000.00
Sõltumatu Tantsu Ühendus 159 060.00
Ühendus R.A.A.A.M. 101 104.00
Mittetulundusühing Piip ja Tuut Teater 43 415.00
Sihtasutus FINE 5 TANTSUTEATER 30 000.00
Mittetulundusühing Must Kast 16 000.00"
"27.09.2019, 00:05",lp,https://epl.delfi.ee/artikkel/87531687/mida-on-heterol-oppida-geidelt,Mida on heterol õppida geidelt?,"Kolme aasta eest ilmavalgust näinud festival on nüüdseks laienenud ka Tartusse ja Pärnusse. Esimesel korral mõnedest organisatsioonidest kõlanud pahameeleavaldused on varasemaga võrreldes vaibunud, vastuseisjate hirmud pole täide läinud. Üritust veab endiselt Keio Soomelt, kelle põhiamet on Viru-Nigula vallas kultuuri- ja noorsootöö juhtimine.
Me üldiselt üritame, et LGBT neli põhitähte oleksid kaetud, et oleks üks film geidest, üks lesbidest, üks biseksuaalsetest inimestest ja üks transsoolistest. Kriteerium on, et tegu oleks kas Berlinale festivalil või mujal väärtfilmifestivalil silma jäänud filmidega. Kavas on ainult uued ja väga uued filmid.
Sealjuures on huvitav, et ühest küljest tundub, nagu oleks LGBT-filme hästi palju ja mitmes kategoorias. Klassikalisi geinoorte armumislugusid on nii palju, et neid võikski jääda vaatama. Väga keeruline on aga leida näiteks selliseid häid filme, mis räägivad üle keskea jõudnud geipaaridest. Ka vananemise teemal ei ole filme leida.
Kui mõni on rääkinud, et Festheartile ei tohiks noori lubada, sest seal ju mehed suudlevad omavahel, siis samal ajal käivad lapsed kinos ja vaatavad, kuidas masside viisi inimesi maha lastakse. Selliseid tabusid me tahame murda. Ja ka teismeliste noorte hulgas on ju piisavalt geisid, keda eelkõige puudutab just kahe mehe suudlus.
Siin on küsimus keskkonnas. Väljaspool Tallinna ja Tartut ei võta kinod tihti neid filme kavasse. Ma ei tea, kas ei julgeta või mis see põhjus on.
Aga eks asi ka muutub positiivses suunas. Näiteks kui me ütlesime, et teeme tänavuse festivali raames seansi ka Tartus, siis selle peale öeldi Pärnust, et mis mõttes, meie tahame ka.
Üks põhjus, miks Rakveres seda festivali teha, ongi see, et Tallinnas on gei olla mingis mõttes lihtsam. Aga ka väikses linnas on oluline näidata, et LGBT-filmifestival ei ole ilmtingimata see, millega mõned on hirmutanud.
Kui tänavu on peale festivalinädalavahetuse Rakveres üks seanss ka Pärnus ja üks Tartus, siis järgmiseks aastaks on meil tegelikult juba broneeritud Tartus terve nädalavahetus. Ja võib-olla ka Pärnus, Narvas, aga see on rohkem juhtumipõhine.
Saaremaa LGBT noorteühingu kutsel tegime seansi ka Kuressaares. Ka Tallinnas asuva LGBT OMA keskusega teeme koostööd, samuti inimõiguste keskusega. Väga hea koostöö on olnud mitme välisriigi saatkonnaga, näiteks USA, Kanada, Rootsi ja eriti Soome saatkonnaga, samuti Prantsuse kultuuriinstituudiga. Samuti on meil väga head suhted Rakvere teatriga, kelle kinos festival toimub. Nad on olnud väga toetavad, kuigi esimesel aastal said päris korraliku rünnaku osaliseks.
Rakvere linna kohustas kohus järgima iseenda kehtestatud toetuste jagamise korda ja ka Festhearti festivali rahaliselt toetada. Muus osas linn siiski toetust pole avaldanud, meie kirjadele ei vasta, rääkimata siis sellest, et nad julgeksid panna Festhearti linna kultuurikalendrisse.
Minu meelest on väga kõnekas, kui üks linn peab vajalikuks koalitsioonilepingusse sisse kirjutada, et toome tagasi traditsioonilise jõulukuuse. See näitab, mis on linnavalitsuse jaoks prioriteedid.
Aga need asjad käivadki lainetena. Ei saa kogu aeg laineharjal olla. Selleks et uuesti tõusta, peab vahepeal põhjas ära käima. Praegu on lihtsalt selline aeg.
Oma vastastelt oleme mingis mõttes esimesel aastal LGBT-filmifestivali vastu esitatud argumendid ära võtnud, sest nähti, et midagi ebatavalist ei juhtunud. Aga hirmud olid linnas väga suured. Vahetult enne esimest festivali ütles Rakvere volikogu üks lugupeetud liige volikogu saalis lause, et issand jumal, Rakvere kinol on ju klaasist seinad. Et nüüd inimesed kõnnivad sealt mööda ja näevad kõike seda, mis sees toimub. Argumendid olid kohati vägagi jaburad. Kardeti nakkusohtu ja liputajaid.
Irooniaga pooleks võin öelda, et sellist turunduskampaaniat, nagu esimesel aastal Objektiiv ja Uued Uudised meile tegid, ei oleks me elu sees jõudnud kinni maksta. Korraldad Eestis ühe kultuuriürituse ja oled pool aastat varem ühe õhtu jooksul kõikides uudistekanalites ja järgmisel hommikul kõigis ajalehtedes. Selles mõttes nad aitasid festivali toimumisele kaasa.
See tõi ka kaasa annetuste laine, sealjuures sümboolseid väikese summa annetajaid oli väga palju. Võrreldes esimese aastaga on annetatud summa jäänud samaks, aga esimesel aastal oli toetajaid rohkem, just seetõttu, et inimesed soovisid meile oma sümpaatiat näidata.
Paljud pakkusid abi ürituse korraldamiseks. Üks mees helistas ja ütles, et ei ole gei, aga et tema meelest teeme toredat asja. Ta on ehitaja ja ütles, et võib appi ehitama tulla, kui vaja on.
Üldiselt on selles mõttes läinud paremaks, et enam ei ole sellist hüsteerilist kisa nagu alguses. Aga alati on inimesi, kellele sa ei meeldi.
Kui festivalist rääkida, siis meie teise aasta publikuarvud olid üle kolmandiku suuremad kui esimesel aastal. Kokku käidi põhiprogrammi filme vaatamas umbes 750 korral ja tasapisi on meil tekkinud püsipublik.
Esimesel aastal vähem, teisel aastal juba märksa rohkem. Tunnetuslikult ma ütleksin, et neid on umbes veerand või kolmandik. Ma arvan, et see trend on ka kasvav. See on natuke sarnane sellega, mis toimub Pride’i üritustega maailmas. On selliseid, kus tegemist on protestimarsiga, ja on selliseid, kus Pride on üks suur pidu, olenemata sellest, milline su orientatsioon on.
Debatt, kunstinäitus ja teenistus kirikus
Festheart ei piirdu vaid filmide näitamisega. 5. oktoobril toimub Rakveres debatt, kus on kõne all geide, lesbide ning biseksuaalsete ja transsooliste inimeste võrdsete õiguste eest seismine ja Pride’i nime kandvate meeleavalduste seis maailma eri paigus. Osalejaid on ka Gruusiast ja Soomest. 6. oktoobril toimub kontsert, animatsiooni töötuba ja teenistus Rakvere Kolmainu kirikus.
Järgmisel teisipäeval avatakse aga Rakvere galeriis Teet Suure näitus „Ruum”. Suur on varem tuntust kogunud Rakvere keskväljaku originaalsete jõulukuuskedega. Tema seekordse näituse keskmes on homoerootilised šabloontehnikas tööd. Näituse meeleolu on autori sõnul mõtlik ja lüüriline, tehniliselt jõuliselt vormistatud. Põhjuseks on soov vastata kohati stereotüüpsele arvamusele: meestevahelised homoseksuaalsed suhted ei taandu ainult seksile."
"23.02.2017, 00:05",uudised,https://epl.delfi.ee/artikkel/77325340/err-i-juhiks-purgijad-etv-peab-jaama,ERR-i juhiks pürgijad: ETV+ peab jääma,"Allar Tankler:
• Kasvatada ERR-i ambitsioone, eelkõige Eesti inforuumi arendamisel ja kaitsmisel.
• Võtta kokku kogu ERR-i julgus katsetada rohkem erinevatel tehnilistel platvormidel, et luua side ka järgmiste põlvkondadega.
Erik Roose:
• Sisulisem koostöö toimetuste vahel, selgem sihtgruppide kõnetamine, sh noored.
• Investeeringud digimeediasse.
Mart Luik:
• Panen kokku viieliikmelise juhatuse, millel on aega ja pädevust tegeleda kõigi organisatsiooni osadega. Praegune juhatus pole sellega hakkama saanud. Juhatuse tasemele oleksid toodud ka tehnoloogiajuht ja personalijuht.
• Juurutan proaktiivse programmipoliitika, mille järgi toob ERR praegusega võrreldes turule poole rohkem uusi saateid, formaate ja võrgumeedia rakendusi. Maja inimesed kurdavad nähtamatu klaaslae üle ja sellest tuleb lahti saada.
Tankler: On kolm kohta: suurem sünergia sisutootmisel, lühemad alluvusvahekorrad sisuloojate ja peatoimetajate vahel ning kogu tehnoloogilise platvormi käsitlemisel ühtse tervikuna. Lisaks näen võimalusi suurendada ERR-i omatulusid, mis mõistagi ei puuduta loodava sisu eest raha küsimist, ükskõik millises kanalis.
Roose: Efektiivsust saaks parandada tegevuste dubleerimise lõpetamise, tugiüksuste töökorralduse parandamise ja vastutustasandite vähendamise kaudu.
Luik: Minu hinnangul on kokkuhoidu võimalik leida dubleerivate tegevuste vähendamisest, töökoormuse ühtlasemast jaotusest ja väiksemate toimetuste/osakondade ühendamisest – seda võimaluse korral ristmeedia põhimõttel. Investeeringuid tehes tuleb mitu korda rohkem mõõta iga investeeringu tasuvust, et ei juhtuks nõnda nagu Tuisu tänava „klaaspaleega” (Järvele planeeritud uus ERR-i hoone – toim). Kui nõukogu poleks sellele 2012. aastal kätt ette pannud, vaataks me praegu tõtt ebamõistlikult suure ja uhke hoonega, mille inimestega täitmiseks enam raha ei jätkuks.
Tankler: Kui riik annab ERR-ile vahendid jõuda oma programmiga veelgi sihitumalt ühe elanikegrupini, siis on ERR-i jaoks auküsimus see võimalus maksimaalselt realiseerida. Kindlasti oleks kogu ERR-i huvides, sealhulgas ka ETV+ vaatajaskonna kasvatamise huvides, suurendada koostööd ETV+ ja ülejäänud organisatsiooni, sh Raadio 4 vahel.
Roose: ETV+ on poliitiline otsus ja selliselt tehtuna peab ta tulemuslikumalt tööle panema, et iga vaataja hind ei oleks ebanormaalselt kõrge. Muu hulgas tuleb kasutada Raadio 4 igati positiivset kogemust.
Luik: Kahjuks peab nentima, et ETV+ praegusel kujul ei kõneta venekeelset publikut, aga raha kulub päris palju. Mul on mõned ideed, kuidas olukorda parandada, aga üksikasjadest ei tahaks rääkida, sest konkurendid loevad samuti lehte. Sulgemist ma ei poolda. Raadio 4 on elav näide, et ERR oskab küll venekeelse publikuga kontakti saavutada. See valem on leitav ka televisioonis.
Tankler: Kui erameedia suudab olümpiamänge majanduslikult äratasuvalt kajastada ja teeb seda ka kvaliteetselt, ei näe ma siin mingit vajadust konkureerima hakata.
Roose: Olümpiamängude näitamisest ilmajäämisest on muidugi veidi kahju, aga kui erakanalid seda näitavad ja meie vaatajad seda näevad, siis ülepakkumisele minna pole mõistlik.
Luik: Olümpiamängud on unikaalne rahvast ühendav spordivõistlus, mille näitamisõiguse eest peaks ERR siiski võitlema, aga kuskilt jookseb piir, millest maksumaksja rahaga ei tohiks üle minna. Minu hinnangul kaotas ERR järgmised OM-id mitte ainult eelarve pärast, vaid Marko Kaljuveer oli lihtsalt osavam läbirääkija.
Tankler: Seadus paneb ERR-ile mõned spetsiifilised riiklikud ülesanded, nagu arhiivimaterjalide tootmine ja säilitamine jne. ERR-i funktsioon tervikuna on aga aidata kaasa põhiseaduses sätestatud ülesannete täitmisele. Näiteks riigi säilimine, keele ja kultuuri areng jne on meie kõigi ühine huvi. Meelelahutuse osakaalu on arvuliselt keeruline esile tuua. Osa meelelahutust osutub tahavaatepeeglis kultuuriks. Osa sellest, mida homme peame kultuuriuudistesse sobivaks, osutub tagantjärele vaadates kellegi meelelahutuseks.
Roose: ERR otsustab avalik-õiguslike ja riiklike teemade vahekorra, lähtudes seadusest ja avalikust huvist. Hea ja kvaliteetne meelelahutus on ERR-i programmi osa ja jääb selleks, kuid senisest rohkem võiks kõnetada eri sihtgruppe, sealhulgas noori.
Luik: ERR informeerib, harib ja lahutab meelt – kõik need funktsioonid on meie jaoks olulised. Mingit vahekorda jäigalt paika panna pole mõtet. Tuleb teha parimat ajakirjandust, mida publik tahab tarbida. Tõsi, me peame jõudma ka nende sihtrühmadeni, mis erameediale huvi ei paku.
Tankler: Veeb ei ole üks asi. Nn veebi kaudu vaadatakse-kuulatakse lineaarset tele- ja raadioprogrammi, vaadatakse saateklippe, uudisteportaalis loetakse uudiseid jne. Iga funktsiooniga on vaja eraldi tegeleda. Konkreetselt uudiste koha pealt olen veendunud, et auditooriumi suurendamiseks ei ole vaja muutuda kõmulisemaks ja kollasemaks, sest nõudlus väga tasakaaluka ja korralikul ajakirjanduslikul tööl põhineva info järele suureneb. Nn fake news kasvatab seda nõudlust.
Roose: Konkurentsivõimeline investeeringute tase nii tehnoloogiasse kui ka sisusse. Turunduskommunikatsiooni oluline parandamine ERR-i portaalide kasutajate arvu ja kasutussageduse suurendamiseks.
Luik: Seda ei saa kahjuks konkurentidele üksipulgi rääkida. Ütleme nii, et kõik eeldused selleks on olemas, aga saatan peitub detailides.
Tankler: Kindlasti, erakonnad esindavad väga suure hulga inimeste huve. Avalik-õiguslikku staatust aitaks kindlustada, kui erakondade esindajate ja ekspertide vahekord oleks võrdsem. Kuna lõpmata suureks pole mõistlik nõukogu ajada, oleks üks võimalus, et koalitsioon valib kaks ja opositsioon kaks esindajat endi seast, lisaks neli sõltumatut eksperti.
Roose: See on küsimus seadusandjale, aga senini pole praegune olukord ka uue riigikogu koosseisuga probleeme tekitanud.
Luik: Juhatuse esimees on nõukogu ees aruandekohuslane, nii et see pole tema kommenteerida.
Tankler: Ma olen mõelnud, et Laine võiks mingi moodsama peakatte saada. Igaks juhuks täpsustan, et see oli nali. Ma usun, et see võiks olla küsimus programmijuhile, peatoimetajale ja sarja tegijatele.
Roose: Sarja jätkumine sõltub vaatajate huvist ja kui see on piisav, siis sari jätkub.
Luik: See on „Õnne 13” tegijate ja programmitoimkonna otsustada. ERR-i juht pole tsaar, kes tammepuust laua taga punase vildikaga saateid kavast maha tõmbab."
"13.03.2020, 00:00",sport,https://epl.delfi.ee/artikkel/89172593/sportlased-surevad-kaks-korda-esimesel-korral-valusamalt,"Sportlased surevad kaks korda, esimesel korral valusamalt","Pärast sportlaskarjääri lõppu algab täiesti uus elu. Paljud jäävad suure armastuse juurde edasi mõnes muus ametis, teised avastavad hoopis teistsuguse elukutse ja kolmandad ei suuda elus enam üldse kohta leida.
Seetõttu levibki laialt arvamus, et sportlased surevad tegelikult kaks korda. Esimene surm saabub profikarjääri lõppedes. Brasiilia legendaarse jalgpalluri Falcao sõnul on see tunduvalt valusam, kuna lõpetamisotsusega tuleb elada kogu ülejäänud elu.
Rahvusvahelise profijalgpallurite ühenduse FIFPro tehtud uuringust selgus, et koguni 34% üle 40-aastasi endisi jalgpallureid vaevleb liigest kahjustava haiguse osteoartriidi käes. See omakorda süvendab vaimseid probleeme. Paljudel tekib pärast tippspordist taandumist kahetsus- ja kaotusetunne. Samal ajal muretsetakse enda tervisliku seisundi pärast. See võib areneda depressiooniks.
Sportlastel on teisigi muresid. Tavainimene on harjunud lugema, kuidas tippklubide jalgpallurid teenivad miljoneid. Kahjuks juhtub üsna sageli, et karjääri lõppedes saab peagi tühjaks ka pangakonto. Uuringud on tõestanud, et 40% tippjalgpallureid jõuab viis aastat pärast karjääri lõppu pankrotini. Iga kolmas lahutab aasta jooksul abielu.
„Loomulikult on valus suurest sissetuleku ilma jääda, kuid teinekord on hoopis raskem taluda sümboolsete väärtuste kadumist. Mida tugevamini end jalgpallurina identifitseerida, seda suuremad on tõenäoliselt karjääri lõpetamisega kaasnevad probleemid,” ütles Abertay ülikooli doktor David Lavallee The Guardianile.
FIFPro on praeguseks käivitanud mitu programmi, mis aitavad jalgpalluritel kohaneda eluga pärast sportlaskarjääri. Muu hulgas on 24 tundi ööpäevas avatud abiliin, kuhu on tööle võetud sadu nõustajaid. Mullu olevat nende vahendusel teraapias käinud 438 endist jalgpallurit.
„Inimesed arvavad, et Premier League’i mängijad kümblevad rahas ja neil ei tohiks olla mingeid probleeme. See arvamus on aga ekslik,” sõnas professionaalsete jalgpallurite assotsiatsiooni PFA tervishoiutöötaja Michael Bennett The Guardianile. „Karjääri lõpetamisega kaotavad nad oma positsiooni ja tihti tekib neil identiteedikriis. Sportlaskarjäär saab läbi ja seejärel küsitakse peegli ees: kes ma nüüd olen?”
Tihtipeale ongi võistkonnaala sportlaste seas identiteediküsimus ja vaimsed raskused kõige suuremad. „Ühtekuuluvustunne on tähtis komponent. Seda hakatakse kõige rohkem taga igatsema. Jalgpallur elaks justkui suures majas, kus on kõik olemas. Ühel päeval lüüakse ta sealt välja. Ta ei tea, mida teha. Ta kardab ja on üksinda,” selgitas Bennett.
Šokk võib olla suur, kuna ees ootab tundmatu maailm. „Jalgpalluritele ei meeldi rääkida karjääri lõpust samal põhjusel, miks tavaline inimene ei taha rääkida surmast. See lihtsalt hirmutab neid,” tunnistas Observerile 1986. aasta maailmameister ning hilisem Madridi Reali treener ja spordidirektor Jorge Valdano. „Klubid peavad hakkama mängijaid karjääri lõpuks ette valmistama juba enne selle algust.”
Aina enam on ka positiivseid näiteid. Mitu tippklubi aitab endisi mängumehi ja teeb seda üsnagi diskreetselt. Näiteks Liverpool korraldab kunagiste jalgpallurite kokkusaamisi, kus koos arutletakse võimalike probleemide üle. Tottenham üritab paljudele lõpetajatele leida klubis mingisuguse töökoha.
Nagu tõdes 38-aastaselt jalgpallisaapad varna riputanud David Villa, 2010. aasta maailmameister ja FC Barcelona endine ründetäht, jäi ta jalgpalluri ameti jaoks liiga vanaks, kuid elu elamiseks on ta veel piisavalt noor. „Tahan jätta jalgpalli enne, kui jalgpall jätab minu,” märkis mängijakarjääri lõppedes USA-s Queensis jalgpallielu edendama hakkav Villa Hispaania ajakirjandusele.
Kuna igasugused tugiprogrammid ei ole veel väga laialt levinud, siis annavad endised jalgpallurid tulevastele ja praegustele mängumeestele ühe soovituse. See nõu on iseenesest lihtne: vaja on plaani ehk tuleb ette teada, mida teha järgmistel päevadel pärast karjääri lõppu. Ehk tuleks käituda nagu Villa, kellel on tulevikuks töökoht olemas.
„Kui ma saan anda homme karjääri lõpetavale jalgpallurile nõu, siis see oleks lihtne. Tuleb leida mingi tegevus, millega hommikul pihta hakata. See võib olla täiesti tavaline asi. Ükskõik mis aitaks tunda end kasulikuna. Kõige hullem asi on tühjusetunne,” tõdes Valdano.
Iirimaa endine koondislane Damien Duff tunnistas Graham Hunterile antud intervjuus, et koju jäänult käis tema lihtsalt üksinda palli taga ajamas. „Tundsin end seda tehes veidrikuna, kuid läksin ikkagi kohalikku parki. Tagusin seal kümme minutit palli vastu seina ja sain oma doosi kätte,” avaldas endine Londoni Chelsea ääreründaja oma kogemuse.
Igatsetakse ka muud. Eelkõige pakub professionaalse jalgpalluri elu põnevust, mida tavaelust ei leia. „Tundsin tohutult puudust adrenaliinist. Midagi muud ma taga ei nutnud,” ütles 1998. aasta maailmameister Zinedine Zidane. Alguses Madridi Realis nõuandajana töötanud Zidane tüdines sellisest tegevusest üsna kiiresti. Tühjustunde eemale tõrjumiseks liikus ta edasi treeneri elukutse juurde.
30-aastaselt profijalgpalluri ameti maha pannud Eric Cantona, Manchester Unitedi legend, pööras esialgu spordile täielikult selja ja sukeldus filmimaailma. „Kiusatuse vältimiseks ei vaadanud ma seejärel aastaid jalgpalli. See on nagu narkomaani ja diileri suhe. Kui olla lähestikku, siis on raske. Sport on narkootikum. Keha tunneb adrenaliinist puudust. Füüsiliselt on raske lõpetada, siis muutub see omakorda psühholoogiliselt raskeks. Seega on pärast lõpetamist vaja uut kirge,” lausus Cantona. „Nii juhtubki, et mõni mängija tunneb pärast karjääri lõpetamist, nagu teda justkui enam ei eksisteerikski.”
Spordist loobumise teeb raskeks veel üks aspekt. Kui tavalist kontoritööd võib inimene vihata ja ta teeb seda ainult raha pärast, siis jalgpallimaailmas on asjad teisti. „Jalgpallurikarjäär on tegelikult ju lihtsalt lapsepõlve pikendamine,” tõi Valdano esile ehk kõige olulisema tõe.
Eestis üle 30-aastaste koosolekud ja alaliidu tugi töökoha leidmiseks
Eestis on endiste jalgpalluritega tegelemise enda peale võtnud jalgpalliliit. Omal ajal tõstatas selle teema nüüdseks meie seast lahkunud Arvu Sild. Alaliidu kunagise asepresidendi ja juhatuse liikme eestvedamisel hakati otsima võimalusi, kuidas hoida endisi jalgpallureid spordi juures.
„Oleme nüüdseks endiste mängijate olukorda korduvalt kaardistanud,” ütles jalgpalliliidu infojuht Mihkel Uiboleht. „Oleme korraldanud üle 30-aastaste koosolekuid. Kutsume kokku selles vanuses endised ja praegused koondislased ning mehed, kes on olnud koondise piiril. Seal oleme neile tutvustanud Eesti jalgpallielus kaasalöömise võimalusi. Üheks näiteks võib tuua endise koondislase Alo Bärengrubi nüüdse töö Raplamaa jalgpalli vedamisel.”
Kui vaadata Eesti jalgpallikoondise ajaloo edukaimaid mängijaid, siis ilmneb, et peaaegu kõik on jäänud jalgpalliga seotuks. Nende seas on nii tipptreenereid, noortetreenereid, koolitajaid, jalgpallikoolide eestvedajaid, agente, alaliidu juhatuse liikmeid jne.
„Püüame iga mängija jaoks leida optimaalse variandi. Loomulikult ei taha kõik jalgpalliga seotuks jääda ja osa suundub ka teistele elualadele, kuid meie õnneks on paljud valinud jalgpalli juurde jäämise,” tõdes infojuht.
Samal ajal tõi ka Uiboleht esile rahvusvahelises jalgpallis tuntud trendi –profisportlane peab karjääri lõpus arvestama oma sissetuleku vähenemisega. „Kui mängija naaseb välismaalt Eestisse ja hakkab siin treenerina tööle, siis rahalises mõttes tekib kindlasti üleminekuaeg. Siin tuleb kahjuks kohaneda väiksema palgaga. Mõnikord võib see olla raske,” nentis ta. „Esmatähtis on siiski võimalus leida uus töö ja elus uus viis end proovile panna. Senise kogemuse põhjal ütlen, et oleme suutnud seda pakkuda.”"
"06.12.2019, 00:00",sport,https://epl.delfi.ee/artikkel/88293135/koige-spordisobralikum-opetaja-praanikuks-pole-enam-ei-pallimang-ega-hea-hinne,Kõige spordisõbralikum õpetaja: präänikuks pole enam ei pallimäng ega hea hinne,"Eesti koolispordi liit andis seitsmendat korda välja aasta spordisõbralikema õpetaja tiitli, sedapuhku pälvis selle Pärnu ühisgümnaasiumi õpetaja Mehis Merilaine. Pärnakatele ja võrkpallirahvale pole vaja teda pikemalt tutvustada, teistele olgu öeldud, et tegu on 1993. aastal Pärnu Jardi ridades Eesti võrkpallimeistriks kroonitud mehega, kes on asendamatu organisaator, hinnatud kohtunik, treener ja lobeda jutuga telekommentaator. Merilainet iseloomustavad kõva hääl, sõbralik olek ja hea huumorimeel.
Ühtpidi on igati loogiline, et Merilaine tiitli sai. Ammu võinuks! Kuid paneb see mõtlema, et kahjuks on ikka pagana palju neid, kes ajavad visalt ja isuga oma spordivagu, aga ei saa väärilist tunnustust kunagi. Õnneks võib igaüks kas või lihtsalt hea sõnaga seda ülekohut leevendada.
Üks asi on õppekava täitmine, teine asi on leiutada sinna juurde tegevusi. „Minu eesmärk on olnud, et kui teha, siis kogu koolile. Et iga noor saaks end natukenegi liigutada,” selgitab Merilaine põhimõtteid. Nii toimub ühisgümnaasiumis jõuluolümpia, populaarseks on saanud matk Valgeranda, elus on hoitud meremiili jooksu traditsiooni. Merilaine kiidab siinkohal nii kolleegide abi kui ka lapsi, kes on kaasa löönud.
„Ma ei ole oma tööd niivõrd tippudele suunanud. Nemad käivad trennis, kuuled – müdin siin Pärnu kergejõustikuhallis käib. Olümpiavõitjad tulevad sealt. Aga tähtis on ka, et sport jõuaks igaüheni,” rõhutab Merilaine ja räägib kurvast statistikast: vajalikuks peetakse, et õpilased oleksid füüsiliselt aktiivsed 60 minutit päevas, reaalselt nii aktiivsed on vaid viiendik. Ehk tööpõld on oi-oi kui lai.
Uurisime 1988. aastast Pärnu hansagümnaasiumis ja hiljem Pärnu ühisgümnaasiumis töötanud ning ka väga rasketes oludes hakkama saanud („Kemplus käis selle nimel, kes annab tundi kitsas, kes laias koridoris.”) õpetaja suhtumist. Kui palju lapsed on aja jooksul muutunud? Kuidas panna sportima noor, kes lihtsalt ei taha? Mida teha, et pilt paraneks?
Millest alustada? Tunde juurde! „Põhiasi, mida muuta: tunde tuleks juurde panna. Nüüd on ju näiteks lõpuklassis vaid üks akadeemiline tund nädalas – 45 minutit. See on ikka... Ma ei tea, kes selle otsuse tegi, et riigieksami ainetunde tuleb juurde panna. Inglise keelt on 14 kursust, matemaatikat 14, eesti keelt 14, aga kehalist kasvatust viis kursust gümnaasiumi peale. Samas mu oma klassist, kes kevadel lõpetas, öeldi, et inglise keeles tehakse juba talvel suur sertifikaadieksam ära ja sisuliselt ongi inglise keel nende jaoks lõppenud, sest nad saavad sellega tehtud ka riigieksami. Inglise keel on noortel suus, paremini kui eesti keel, see on lebo, ja siis istuvad tühja. Kehalise kasvatuse tunde on hädasti juurde vaja. Kui meil on algklassides kolm tundi nädalas, siis Ungaris pidi olema viis. No mis me Ungarist kehvemad oleme? Miks meil ei võiks olla iga päev 45 minutit liigutamist? Räägitakse, et teeme tervisevahetunnid ja asjad, no ma ju näen seda: tervisevahetunni sport on käik Rimisse ja tagasi. Suured saiad ja värgid, see ongi tervisevahetund.
Ma ei taha tegelikult ühegi teise aine kallale minna, ei soovi, et keegi oleks pahane või solvunud. Muidugi on keeli ja muid aineid kõiki vaja. Aga kuhu me jõuame, kui midagi muutma ei hakka? See on haridusministeeriumis kõva mõtlemise koht.”
Rahuldutakse kolmega. „Võrreldes varasema ajaga on lapsed muutunud mugavaks ja see läheb kolinal edasi. Meil on siinsamas kõrval mitu lasteaeda, lapsed on hommikust õhtuni õues, tulgu või taevast pussnuge. Õige suund kasvatajatelt – kust see tervis mujalt tuleb! Aga katsu sa meie omadega. Ütled: lähme täna õue jooksma. Vastab: ei saa, paar piiska tuli alla. Kuu peale – paar piiska! Selliseid hellikuid on, et täitsa õudne. Ei tea, mis edasi saab.
Vanasti tehti rohkem oma käe peal. Poisid olid nõus ma ei tea mida ära andma, et saaks palli mängida. Seda oodati, see motiveeris. Tänapäeval on jube raske sundida neid mängima. Pigem, kui vähegi saaks, valiksid nad variandi, et lähme parem minema. See paneb mind hämmastama, millise präänikuga sa ka meelitaks... Hinne ka ei peibuta enam! Vanasti küsiti, mida ma pean viie jaoks tegema, nüüd on põhiküsimus, et mis pean tegema, et kolm kätte saada. Kujutad ette, kui palju latt on langenud.”
Aru saadakse alles hiljem. „Kui olen kellegagi pikemalt rääkima jäänud, toon alati näite elust enesest. Tänapäeva noored viivad raha tihtilugu igale poole, kus tervist rikutakse – suitsud, ebatervislik toit ja muu. Mõned aastad tagasi hakkas siin üks sõber mul, kes kooliajal oli paras kaak ja kelle raha läkski lihtsalt tervise rikkumise peale, ostma spordisaali piletit. Küsisin: oot, kuhu sa lähed? Tema: ma tulen trenni tegema, arst soovitas. Nüüd siis, olles vanuses 40+. Me matame end ise ega mõtle sellele enne.
Hull lugu on ka tüdrukutega. Osa arvab, et kui ei söö ja suitsetad, siis saab kehakaalu vähendada. Küsisin: aga kas sa liikumise peale üldse oled mõelnud? Selle asemel et Portas (Port Arturi kaubamaja – M. R.) või kuskil lebotada, võiks ju aega kasulikumalt rakendada. Kogu aeg tuleb teha sellist selgitustööd.”
Palgapäev on, kui keegi võtab end käsile. „Vägisi ei saa kedagi sundida, võid öelda mida iganes, et panen sulle suvetöö, aga seegi ei pruugi mõjuda. Tuleb katsuda õpilastega rääkida, vahel see aitab. Olen andnud soovitusi ja nõuandeid. Kes on ülekaaluline, kellel on olnud vigastus või mida iganes. Et tule, hakkame vaikselt tegema. Leia aeg, tee näiteks kilomeeter jooksu, hakka kas või jalutama. Olen poisse meelitanud tunnivälisele tegevusele: tulge, meil on kooli kõrval selline vägev hall, kasutage!
Püüan neile sisendada: tehke oma käe peal. Mina ühe tunniga nädalas ei suuda teie füüsilist vormi parandada. Kõik on enda teha. Mu moto ongi aastast aastasse olnud, et tee tööd, näe vaeva, siis tuleb ka tulemus. Eelmine aasta tuli 11. klassi üks noormees, kellega mul oli kevadel omavahel jutuajamine. Ütlesin, et selline asi, võiksid kätte võtta, natuke seda ja teist teha. Sai aru ja hakkas suvel enda kallal tööd tegema, käis jooksmas ja võttis kaalust alla. Vaat see teeb küll mu südame soojaks!
Teen poistele ka NATO kaitseväe testi, üks vend tegi üle saja punkti rohkem kui aasta varem. Küsisin üllatunult: kallis mees, mida sa teinud oled? Vastas: hakkasin vaikselt jooksmas käima ja jõusaalis, kas iga päev või üle päeva. Kõige tähtsam, kui hakkad aru saama, et ei tee seda ei isale-emale ega õpetajale, vaid iseendale. Kui seesama noormees tuleb ja ütleb: jess, hakkangi nüüd nii tegema, enesetunne on hoopis parem! Väljanägemiselt paistab ju kohe, kes on enda kallal vaeva näinud, muidugi mõjub see ka enesetundele. See on jama, kui noor mees end hukka laseb.”
Tunnustada tuleb ka nõrgemaid. „Olen seda meelt, et tuleb premeerida ja tunnustada ka neid, kes ei ole iga päev füüsiliselt aktiivsed. Näiteks ta tuleb ja jookseb mul selle meremiili läbi endale võimetekohases tempos. Praegu on see juba probleem, et noor ei jõua enam 500 meetrit ühes tempos läbida, peab vahepeal kõndima, sest see käib üle jõu, pole harjunud selle tegevusega. Ja kui ta nüüd teeb selle jooksu ära paremini kui eelmisel aastal, siis ma loomulikult tunnustan teda. Või ütleme, et ta ei jookse enam kaheksa minutiga kilomeetrit, vaid kuue ja poolega. Järelikult on ta enda kallal vaeva näinud, see väärib tunnustamist. Mida ma sellest kolme-minuti-mehest kiidan, ta nagunii teab, et on esimene.”
Ei soovita võistelda, kui ei võida. „Tänapäeval kohtab palju sellist suhtumist, et ma ei tule võistlema, nagunii ei võida. Ma ei saa sellest aru. Kas Usain Bolt läheb 100 meetri starti ja ülejäänud seitse finalisti loobuvad, kuna nad nagunii ei võida? Teised on ka ju väga head jooksjad. Oled sa teine või kolmas või seitsmes – tubli ju! Linna või maakonna seitsmes, mis seal halba on? Et kui ma pole medalil, siis sinna ei tule? Ja siis meil ongi lõpuks krossijooksu stardis neli jooksjat. Teistel on suhtumine, et mul pole aega ja nagunii ei võida. Need üritused on kahjuks väga kokku kuivanud, vanasti metsaalune kihas lastest.”
Ei taheta proovida. „Läbiv teema on: ma ei saa! Ma ei tee seda asja, nagunii ei suuda, pole rööbaspuudel kunagi käinud. Kartus kah, jalad on ju maapinnast lahti, see on juba katastroof. Võin alla kukkuda! Ja mis asja – kukerpall veel?! Jestas! Lausa müstika! Ütlen: miks mõtlete negatiivselt? Mõelge positiivselt! Lõpuks viieminutilise veenmise järel olen suutnud viia ta niikaugele, et tuleb ikkagi proovima. Soovitad, et lükka siit käed laiali, õlg laiemaks... Ja siis saab aru, et oot, polegi midagi rasket. Tunni lõpus tahetakse juba hinde peale ära teha. Aga alles tundus kõik võimatu. No ei ole seda võitlejahinge, et natuke prooviks ja näeks vaeva. Kõike tahetakse jube lihtsalt saada.”
Uued kriteeriumid. „Koolispordi foorumil naerdi, et kui lapsel on dressid seljas, on see juba nelja väärt. Me vahel siin lõõbime ka tänapäevaste hindamiskriteeriumite teemal. Umbes et teed lastega tunnis saja meetri jooksu, vaatad aega ja mõtled: noo... kolmekese võiks ikka ära panna. Aga kui teine kord uuesti jookseb ja näed, et täitsa pingutab, siis vaatad: oo, võiks isegi nelja panna. Ja kui laps tuleb veel küsima, et mis ta aeg oli, võiks lausa viie ära panna – tunneb veel huvi kah!”
Tuleb magada ja pesta. „Õudselt häirib, et noortel pole päevaplaan paigas. Härrased tulevad hommikul tundi ja haigutavad. Küsin: mis värk on – ei ärka üles? Vastab: läksin alles kell kolm magama. Uurin siis teisteltki – kes läks magama pool kolm, mõni ütleb: oi, ma läksin enne kahte juba. Tule taevas appi! Noor peab end korralikult välja puhkama, 7–8 tundi und saama. Päevarežiim tuleks paika saada, seal on muidugi kodul väga suur osa.
Omaette teema on pesemine. Mõni käib, mõni ei käi, sa ei jõua ka passida ja ega õpetaja polegi see, kes peab piitsaga seisma ukse peal: davai, pesema! Ikka ja jälle katsud rääkida: te lähete ju järgmisse tundi ja... Tean, et tüdrukud sellepärast ei tahagi pingutada, et siis peab ju pesema minema, nii hoitaksegi meelega end tagasi.”
Kondimootor jääb tööst ilma. „Tulen ühel päeval kooli ja kuulen selja taga hirmsat mürinat. Tuleb üks algklassi poiss ja siis nägin esimest korda, et ka tõukarattale on mootor peale pandud. Mõtlesin: issand, Mehis, nüüd on see aeg käes! Veidi varem hakati sõitma ju elektriliste jalgratastega, et ei peaks väntama. Üks väidab siin mulle, et käib ratast sõitmas... No johhaidii! Ütlesin: kallis mees, rattasõiduks on seda ikka väga nukker pidada. Kui mootor peal, on see mootorsõiduk ja jalgrattasõiduga pole mingit pistmist. Ja kurat, nüüd on mootor ka tõukerattale pandud! Mida veel, kuhu edasi?! Et noor inimene üldse ise ei peaks enam midagi tegema? Sellest ma ei räägigi, et papad-mammad toovad lapsed otse treppi, mõni sõidab vaat et halli sissegi, et oma mimmuke kätte saada ja ära viia – jommaijoo! See on kurb.”"
"08.01.2018, 00:05",valismaa,https://epl.delfi.ee/artikkel/80715219/trump-ma-pole-nodrameelne-vaid-geenius,"Trump: ma pole nõdrameelne, vaid geenius","USA president Donald Trump mõistis laupäeval hukka Michael Wolffi raamatus „Tuli ja raev” ilmunud väited, mis seavad kahtluse alla tema intellekti ja vaimse tervise.
„Kogu elu jooksul on minu tugevaimad eelised olnud vaimne stabiilsus ja see, et ma olen nagu täiega tark,” kirjutas Trump Twitteris. „Ma sain VÄGA edukast ettevõtjast tippteletäheks ja seejärel USA presidendiks – esimesel katsel. Ma arvan, et see näitab, et ma pole lihtsalt tark, vaid geenius... ja väga stabiilne geenius seejuures!”
Samal päeval korraldas Trump pressikonverentsi, kus rääkis samuti oma vaimsetest võimetest. „Käisin parimas kolledžis,” ütles Trump. „Olin suurepärane tudeng ja pärast lõpetamist teenisin miljardeid ja miljardeid dollareid.”
Wolffi raamatut nimetas president ilukirjandusse kuuluvaks ja häbiväärseks. „Meie riigi laimuvastased seadused on väga nõrgad,” märkis Trump. „Kui need oleksid tugevamad, siis loodetavasti ei saaks midagi sellist juhtuda.”
Trumpi advokaat saatis neljapäeval Wolffile ja raamatu avaldanud kirjastuse juhile Steve Rubinile märgukirja, et nad loobuksid raamatut avaldamast, sest see oleks võrreldav laimuga. Kuigi raamat pidi müügile jõudma alles homme, otsustas kirjastaja selle müüki panna juba reedel.
Trumpil paluti kommenteerida ka neljapäeval New York Timesis ilmunud kirjutise väidet, et ta palus mullu oma nõunikul Don McGahnil veenda justiitsminister Jeff Sessionsit end Venemaa mõjutustegevuse uurimisest mitte taandama. Sessions jäi siiski oma otsusele kindlaks, kuid ajaleht märkis, et presidendi palvet võib pidada ebaseaduslikuks juurdlusse sekkumiseks.
„Kõik, mida ma olen teinud, on 100% korrektne,” vastas Trump. „Aasta otsa kestnud uurimine on näidanud, et pole olnud mingit salajast kokkumängu [Venemaaga].”"
"21.03.2016, 00:10",kultuur,https://epl.delfi.ee/artikkel/73995597/tahelepanek-ratsionaalsemat-arutelu,Tähelepanek: ratsionaalsemat arutelu!,"Üks tark ja lugupeetud inimene oli pidanud silmapaistva kõne, mis seejärel veebis ilmus. Nii palju oli kohe selge, sest inimesed, kelle süda on õige koha peal, jagasid tunnustavaid kommentaare. Vastukajades kirjutati lootusest ja moraalse teenäitaja rollist. Teist sorti inimesed, need, kes elavad kahe jalaga maa peal, jällegi muigasid irooniliselt ja torisesid midagi. Mille peale esimese leeri esindajad muidugi ärritusid ja pärisid: ehh, mehed, mis toimub? Mis teile jälle hambusse jäi?
„Teie peate end meist paremaks, aga ei ole paremad ühti!” teatasid teised. „Naeruväärne, need on teiesugused, kes end kõigist ülejäänuist paremaks peavad – aga põhjuseta!” kurjustasid esimesed.
Mina aga tundsin end diskussioonist väljajäetuna, sest polnud esialgset teksti ikka veel lugenud. Hea oli tunda end diskussioonist väljajäetuna. Ometi oli väga kerge aru saada, mis jaur seal uudisvoos jälle käib – eks ikka sama mis alati. Kuna osalejate reaktsioonid on niikuinii ühelaadsed, tekib paratamatult küsimus, kas seda protsessi ei saaks kuidagi ratsionaliseerida ja automatiseerida. Miks ei võiks Facebooki-voos omavahel vaielda tekstigeneraatorid? Et inimestel oleks rohkem aega luuletuste jaoks."
"20.11.2020, 00:05",lp,https://epl.delfi.ee/artikkel/91697003/katri-aaslav-tepandi-surijate-saatmine-on-minu-igapaev,Katri Aaslav-Tepandi: surijate saatmine on minu igapäev,"Kõik me oleme kunagi ärganud hommikul mõttega, et on aeg midagi oma elus muuta ja leida selle kaudu hingerahu. Kuid 99% inimesi pole valmis kõike varasemat jätma ja oma elus äkilisi muudatusi tegema. Paari nädala eest luteri kiriku pastoriks ordineeritud Katri Aaslav-Tepandi (55), keda laiem üldsus teab rohkem kui teatrilavastajat, kinnitab, et oma töös täispööret teha pole põrmugi hirmus.
Katri Aaslav-Tepandi on olnud teatris näitleja ja lavastaja ning õpetanud kõrgkoolides teatritele järelkasvu. Kuid viimased neli aastat on tema põhitegevus olnud olla Põhja-Eesti regionaalhaigla hingehoidja. Nagu ta ise ütleb, on haigla ja teater kaks täiesti erinevat maailma.
„Mis puudutab elu põhiküsimusi, siis ma ei leia, et oleksin teinud elus suure pöörde. Teekond on ikka olnud üks ja seesama, toimugu siis iseenda ja maailma mõtestamine teatrikunsti kaudu või töötades hingehoidja ja vaimulikuna. Mõtlen, et kõik mu õpingud, senised tööd ja tegemised on olnud valmistumine praeguseks. Jah, teater pole haigla või kirik. Teatris toimuv on fiktsioon, kus rollides mängitakse läbi ja lahti inimelu piirolukordi. Suurim vahe mu praeguse elukutsega on see, et ma puutun oma hingehoiutöös haiglas kokku inimestega nende elu piirolukordades, kriisis ja leinas, olen koos nendega vastamisi elu põhiküsimustega. Hingehoidjana kõnnin kaasa kõigi nende inimeste teekonna, kellega ma suhtlen, olgu need siis patsiendid, nende lähedased või haigla personal.”
Aaslav-Tepandi möönab, et otsus teatrile selg pöörata küpses temas juba möödunud kümnendil.
„Minu viimane lavastus oli Estonias 2008. aastal etendunud „President 1939”, mis põhines Konstantin Pätsi ja Johan Laidoneri ülekuulamisprotokollidel. Koostasin selle näidendi koos abikaasa Tõnu Tepandiga. Minu viimased lavastused „Teatriromanss” ja „President 1939” kasvasidki välja arhiividokumentidest, enne mind elanud inimeste kirjavahetustest, mälestustest ja materjalidest ning tagantjärele tundub, et need tööd mõnes mõttes valmistasid ette teatrist lahkumist. Eemaldumine teatrikunstist küpses juba pikemalt. Tundsin, et see pole enam haarav: sa tunned ära, et see ei rahulda enam su sisemisi vajadusi ja ei vaimusta. Meie perre sündis 2008. aastal poeg ja olin temaga kolm aastat kodus. Kui see aeg läbi sai, siis tundsin, et mul on teatrikunstiga justkui sein ees.”
Teatrikunstist eemaldumine küpses juba pikemalt. Tundsin, et see pole enam haarav: sa tunned ära, et see ei rahulda enam su sisemisi vajadusi ja ei vaimusta.
Teatrist lahkumise otsus polnud tema jaoks raske, pigem pakkus kergendust.
„Teatrit ei saa teha leigelt. Minu vaimustus teatrikunstist sai otsa ja mind hakkas vaimustama päris elu. Ma ei taha suuri sõnu kasutada, aga usu ja kiriku juurde tulek ei sõltu inimese enda mõtetest ega otsustusest, nii kui Pühakirjaski on öeldud: „Mitte teie ei vali mind, vaid mina teid.” Kui ma analüüsin seda kas või praegu oma minateadvuse seisukohalt, siis võin ju arvata, et see oli minu otsus, ent ma pole selles päris kindel. Selle kolme aasta jooksul sain ma korraks kiirteelt kõrvale astuda ja mõelda, milleks ma elan ja mida oma maapealselt elult tahan. Sest meile on antud ainult üks elu siinses maailmas. Piiblis on üks sügav palve, et me kasutaksime oma aega targa südamega.”
Teatrikolleegides tekitas Aaslav-Tepandi valik üllatust ja pole saladus, et nii mõnigi üritas teda veenda teatri juurde jääma. Ent teater pole ka hingehoidjana tema elust lõplikult kadunud.
Valik ei üllatanud
Katri Aaslav-Tepandi kursuseõde Tallinna konservatooriumi lavakunstikateedri XV lennust, Viljandi Ugala teatri juht Garmen Tabor ütleb, et Aaslav-Tepandi valik ei tulnud talle üllatusena.
„Tunneme Katriga üksteist 1988. aastast ning oleme kooliajast tundnud tugevat vastastikust sidet ja mõistmist. Mind see tõtt-öelda ei üllatunud. Sellised mõtted ja aimdused ning teemad, mille järele Katri igatses ja millega ta ka teatritöös tegeles, ei ole väga kauged. Pealegi õppis ta enne lavakooli astumist ka arstiteadust, mis on ju samuti suunatud sellele, et inimestel oleks siin ilmas kergem ja õnnelikum olemine. Ta soovib inimesi aidata ja see on suur töö, eriti praegusel ajal.”
Ühtlasi tunnistab Tabor, et tal on kahju, et Eesti teater on vähemalt mõneks ajaks kaotanud tunnustatud lavastaja ja pedagoogi Aaslav-Tepandi.
„Ütlen ausalt: on küll kahju! Ta hoidis aastaid meie kateedrit Viljandis üleval. Kui ma ta Viljandisse tagasi kutsusin, siis oli tast väga palju abi ja ka üliõpilased hindasid teda väga kõrgelt. Ning mitte ainult Viljandi kultuuriakadeemias, vaid ka kunstiakadeemias ja lavakoolis, kus ta on õpetanud. Aga ma loodan, et mingil uuel hetkel pöördub ta teatrikunsti juurde tagasi. Selles pole midagi võimatut!”
Tabor tunnistab, et teatriga lõpparve tegemise mõte tuleb ikka mõnikord pähe.
„Ma ei oska teiste eest rääkida, kuid loomulikult mõtled ka selle peale. Mõtled, kas ja kuidas edasi ja kas see on õige. See käib asja juurde, sest teater tegeleb inimeseks olemisega. Sellised küsimused ikka tekivad ja nende peale tuleb alati mõelda, kui asud uue töö kallale.”
„Üks hea kolleeg hurjutas humoorikalt, et kuidas ma jätan teatri, et minu kogudus on teatrisaalis, mitte kuskil maakirikus, kus on lagunenud kirikuhoone ja paarkümmend vanamemme. Jätkasin Viljandi kultuuriakadeemias õpetamist ka usuteaduse õppimise ajal. Praegu siiski ei jaksa hingehoidja ja sotsiaalministeeriumi vanemkaplani töö kõrvalt enam näitekunsti õpetada, küll aga õpetan usuteaduse instituudi magistrantidele teatri ja kiriku ajalugu. Nii et teater pole mu elust kadunud, see on endiselt minu kõrval.”
Praegu kulub tema energia haiglas teistele toe ja mõistmise pakkumisele.
Igal pastoril peab olema ka oma kogudus. Katri Aaslav-Tepandi ei välista, et jumalal võivad tema jaoks kunagi tulevikus olla ka mingid teised plaanid, kuid praegu kulub tema energia haiglas teistele toe ja mõistmise pakkumisele.
„Olen haiglapastor ehk kaplan. Minu kogudus on Põhja-Eesti regionaalhaigla – nii patsiendid, nende lähedased kui ka haigla kollektiiv.”
Üks pastori kohustusi on olla koguduseliikme surivoodil ja kui vaja, teha viimset võidmist. Kui palju seda ette tuleb?
„Surijate saatmine ja leinajate lohutamine on minu igapäevane tegevus. Suremine on raske teekond ja üksi on seda raske läbi käia.”
Mõne maise elu lõpp on kiire ja valutu, teisel piinarikas ja aeglane. Kas see ebaõiglus ei pane Aaslav-Tepandit kahtlema jumala olemasolus?
Aaslav-Tepandi möönab, et inimestele osaks saavad kannatused on tõepoolest ebaõiglased.
„Loomulikult tunduvad kannatused ebaõiglastena. See on väga ebaõiglane! Ma mõistan, et ränkadel haigustel ja kannatusel puudub inimlik mõte, inimlik seletus. Aga me saame olla kannatava inimese kõrval, leevendada, toetada, lohutada, aidata üles leida lootust. Inimestena me ei saa kannatusi alati ära hoida, kuid me saame anda kannatusele mõtte. Üksteist toetades ja ennast, oma energiat ja hoolimist, oma armastust andes kasvame me ise. Mina nimetan neid elu õppetundideks. Kui otsida paralleele teatrist, siis ka enamik näitemänge räägib kriisidest, konfliktidest ja inimelu kannatustest. Ja parimad näitemängud näitavad ka väljapääsu nendest. Räägin puhastumisest, katarsisest. Ka hingehoiu üks põhilisi eesmärke on aidata elu ja kannatustega hingeliselt ja emotsionaalselt toime tulla ning anda neile teine perspektiiv, igavikuline, armastuse ja lootuse mõõde.”
Varem õpitu ja elukogemus aitavad
Tallinna Jaani koguduse õpetaja Jaan Tammsalu, kes on olnud 25 aastat luteri kiriku pastor, sõnab Aaslav-Tepandi valiku kohta, et on raske vastata küsimusele, mis inimesi kirikuõpetajaks toob.
„Ma ei tea. See on ju nii ebaharilik, kui inimene vaimulikuks saamise teele suundub. Aeg-ajalt on all juba elukogemust, õpingud mingil teisel erialal, valitud erialal hakkamasaamine. Ja siis tuleb tunne, et keegi juhib uuele rajale ja sellele, kes juhib, on raske vastu hakata. Ta on sinust lihtsalt lõpmata palju suurem, targem. Kui arvad, et plaane tehes oskad sa mõned käigud ette näha, siis võib peagi välja tulla, et sa eksisid. Tema näeb palju enam ette ja tunneb sind palju enam, kui sa ise ennast tunned, ja tema teab, millal on mõne inimese jaoks õige aeg hakata liikuma vaimulikuks saamise teel. Tegelikult on ta sind juba ammu selleks ette valmistanud, nii et sa ise sellest arugi pole saanud. Vaimulikuks saades taipad, kuidas ka sinu varem õpitu ja elukogemus sind vaimuliku ametis aitavad. Kui sa ta juhtimisele kõvasti vastu ei punni, hakkad peagi taipama, et kõik, mis järgneb, on kuidagi loomulik. Elu muutub elusamaks. Tavaliselt kaotad palgas, aga võidad palju elusamuses.”
Tammsalu ütleb, et aastas tuleb tavaliselt Eesti luteri kirikusse juurde üks kuni neli uut vaimulikku.
„Osa juurdetulijaid hakkab osalise koormusega tööle diakonite või abiõpetajatena mõnes suuremas koguduses. Osa neist säilitab oma senise töökoha väljaspool kirikut ega panusta kirikusse palju. Kui aga vaadata, kui palju on EELK-s selliseid kogudusi, kes suudaksid oma vaimulikule kasvõi Eesti miinimumpalkagi maksta, saab selgeks, et viimaste aastate vaimulike juurdetulek on vastavuses kiriku võimalustega. Meedias rikkana kujutatud luterlikus kirikus on enam kui 2/3 kogudusi sellised, kellel pole võimalik oma vaimulikule äraelamist võimaldavat palka maksta.”
Küsimusele, kui kaua ta jaksab sellist tööd teha, vastab Aaslav-Tepandi, et loodab ikka veel jaksata. See ei olenevat lõplikult üksnes temast, kuid väga oluline on, et perekond ja lähedased sõbrad teda seejuures toetavad.
„Annan kõik oma tööd ja tegemised jumala kätte. Ma valetaksin, kui ütleksin, et see töö pole raske. Mõned vestlused ja olukorrad lähevad väga hinge. Siis palvetan.”"
"11.09.2018, 00:05",uudised,https://epl.delfi.ee/artikkel/83621427/tuhandeid-edukaid-eestlasi-ootab-vanaduses-sokeeriv-sissetuleku-vahenemine,Tuhandeid edukaid eestlasi ootab vanaduses šokeeriv sissetuleku vähenemine,"1999. aastal hakkas Eestis kehtima uus pensionisüsteem, mille kohaselt sõltub tulevane pension makstud sotsiaalmaksust. Sotsiaalmaksust kaetakse haigekassa kulu ja makstakse praegustele pensionäridele pensioni. Praeguste pensionimaksetega saadakse õigus tulevasele riigipensionile.
Enne uut süsteemi tagas pensioni töötamine ja ilmselt vana korra mõju tõttu on inimestel tihti illusioon, et ravikindlustuse ja normaalse pensioni õiguse tagab töötamine. See on vale, õiguse nendele hüvedele tagab sotsiaalmaksu maksmine.
Eestis töötab suurem osa inimesi, üle poole miljoni, töölepingu alusel. Nendega on kõik korras. Nende eest tasub tööandja sotsiaalmaksu ja sealt saavad nad ravi- ja kõik teised kindlustused. Peale nende on sel aastal keskmiselt 24 000 võlaõigusliku lepingu alusel töö- või teenustasude saajat ja firmajuhti, kelle eest makstakse sotsiaalmaksu vähemalt alampalga ulatuses ja kellel on seega vajalikud kindlustused. Ilmselt on aga kümneid tuhandeid inimesi, kes jäävad sellest süsteemist välja.
Sotsiaalmaksu kogub maksu- ja tolliamet, mis teab täpselt, kui palju on sotsiaalmaksu maksvaid inimesi. Mittemaksjatest ei tea aga midagi maksu- ega sotsiaalkindlustusamet, mis pensione välja maksab.
Natuke infot annab selle kohta haigekassa, kus teatakse, et Eestis on viimastel aastatel olnud 78 000 ilma tervisekindlustuseta inimest. Nimelt on sotsiaalmaksu maksmisega seotud ka tervise- ja töötuskindlustuse saamine. Tervisekindlustus on peale töölepinguga töötajate ka paljudel teistel tööealistel, nagu õpilased, registreeritud töötajad ja väikelapse vanemad. Kellel pole tervisekindlustust, see ei kogu ka pensionikindlustuse osakuid. Tervisekindlustus on ka registreeritud töötutel, keda on viimastel aastatel olnud keskmiselt 30 000. Kui liita kokku ilma tervisekindlustuseta inimesed ja registreeritud töötud, saame juba üle 100 000 inimese, kes ei maksa sotsiaalmaksu ega kogu seetõttu tulevikuks pensioni.
Osa mittemaksjate puhul on tegemist ajutise ja paratamatu pausiga, mistõttu nende olukord pole eriti hull. Väga raskeks võib vanaduses minna aga neil, kes pole juba aastaid sotsiaalmaksu maksnud ega kavatsegi seda teha. Selleks,et saada riigilt vanaduspensioni, tuleb koguda vähemalt 15 aastat pensionistaaži. Kes seda staaži täis ei tööta, hakkab saama rahvapensioni, mille suurus on praegu alla 200 euro.
Kuigi keegi ei tea, kui palju on pikaajalisi sotsiaalmaksu mittemaksjaid, võib siiski oletada, et neid on tuhandeid, ehk isegi kümneid tuhandeid. See on kirju seltskond, kuhu kuulub terve rida inimrühmi.
• Mustalt töötajad
• OÜ kaudu teenuse pakkujad, kes ei maksa enda eest sotsiaalmaksu
• Välismaale kolinud inimesed, kes on endiselt Eesti registris
• Välismaal ametlikult või mitteametlikult töötavad inimesed, kellest osa teenib oma pensioniõiguse välja välismaal, aga osa ei teeni
• Erinevatel põhjustel kodus istuvad inimesed
• Suurem osa jagamismajanduse töötajaid
See nimekiri pole lõplik. Inimesed mõtlevad kogu aeg välja uusi võimalusi, kuidas maksude maksmisest pääseda. Tihti ei mõtle nad aga ette, kuidas hakkama saada, kui tööd jääb vähemaks, neid tabab haigus või saabub vanadus.
Üks suur riskirühm on võlglased. Võlanõustajate liidu juhatuse liige Ülle Schmidt ütles, et Eestis on umbes 120 000 inimese sissetulek kohtutäiturite või maksuameti kontrolli all. Tema kogemuse järgi töötab neist veerand, võib-olla isegi kolmandik osaliselt või täielikult mustalt.
Võlglaste olukorra muudavad raskemaks kohtutäiturid ja inkassofirmad, mis väänavad nende käsi ja panevad nad sundseisu. Kõige raskemas olukorras on elatisvõlglased, kellele seadus käsib jätta kätte vaid 250 eurot, ülejäänu eest tasutakse võlgu. Need inimesed tunnevad, et neil pole väljapääsu, seega hakkavad nad töötama mustalt.
Kui Schmidt juhib oma klientide tähelepanu sellele, et mustalt töötaval inimesel ei teki hiljem õigust riigilt pensioni küsida, vastavad inimesed, et ega nad elagi pensionieani ja pension pole tähtis. Võlaprobleemid ei kao niipea kuhugi. Peale kasvab uus põlvkond noori võlglasi, kes võtavad ühe laenu teise järel, laenates lõpuks eelmiste laenude tasumiseks.
„Kes on võlakeerises, see tavaliselt ilma võlanõustaja abita hakkama ei saa,” nentis Schmidt. Kui võlad kasvavad üle pea, saab uue alguse jaoks taotleda ka eraisiku pankrotti. Riik omalt poolt saaks parandada täiturite ja arestimise süsteeme, et need oleksid võlgnike jaoks leebemad. „Neid peaks muutma, et inimesel oleks võimalik edasi elada, süüa osta ja eluaseme eest maksta,” ütles Schmidt. Samuti tuleks korrale kutsuda inkassofirmasid ja võimaldada igas omavalitsuses võlanõustamisteenust.
Kiirelt suurenevasse teenusepakkujate sektorisse kuuluvad uued jagamismajanduses tegutsevad firmad, mis tavaliselt ei taha inimesi palgata, vaid otsivad „koostööpartnereid”. Taxify kommunikatsioonijuht Marek Unt selgitas, et Taxify ei ole tõepoolest autojuhtide tööandja, vaid sõiduteenust vahendav platvorm. Taxify autojuht võib valida, kas osutab teenust neli, 40 või 160 tundi kuus – tulu teenib ta tehtud töö eest. Täpselt nii erinevalt autojuhid Undi sõnul platvormi kasutavadki, mõned väikese lisatulu teenimiseks, teised kui peamist tuluallikat. Tavapärane töölepinguga töökoht sellist vabadust ei võimalda, märkis Unt.
Vabadusega kaasneb ka vastutus ehk inimesel tuleb peale otsese kütuse- ja hoolduskulu tasuda ise ka tööjõumaksud, et saada kätte tervise- ja pensionikindlustus. „Kui Taxify platvormil sõitude pakkumine on autojuhi peamine või ainus tuluallikas, teenib juht ettevõtlustulu ja peab end äriregistris registreerima füüsilisest isikust ettevõtjaks või asutama osaühingu. Sotsiaalsed garantiid on nii tagatud samamoodi nagu igal teisel väikeettevõtjal, olgu see siis ehitusteenust pakkuv ühemehefirma või paari töötajaga ilusalong,” selgitas Unt.
Kui sõidujagajal jääb pärast otsese kulu mahaarvamist kätte 1000 eurot kuus, siis sellelt tööjõumaksude maksmise järel jääb talle kätte 676 eurot.
Kuna sotsiaalmaksule kulub nii palju raha, eelistavad paljud OÜ kaudu teenust osutavad inimesed maksta endale dividende, sest nende eest tuleb tasuda vaid tulumaksu. Siinjuures tuleb aga arvestada, et tulumaksu maksmine ei anna õigust tervise- ega pensionikindlustusele. Seetõttu maksavad paljud väikeettevõtjad endale miinimumpalka ja ülejäänu võtavad välja dividendidena. Selle lahenduse korral saaks sõidujagajast ettevõtja kätte 747 eurot, aga peab leppima natuke väiksema pensioniga.
Nagu näitab üsna tagasihoidlik maksulaekumine sõidujagamise teenuse pealt, on paljud juhid otsustanud jätta maksudega jamamata ja pistavad kogu teenitud raha lihtsalt taskusse. Seega ei erine nad tulevikus pensionile minnes tavalisest mustalt töötavast inimesest. Kes teeb niimoodi kogu elu, sel pole hiljem õigust vanaduspensionile. See tähendab, et inimene, kes praegu saab võib-olla 1000 eurot kätte, peab pensionieas hakkama saama rahvapensioniga, mille suurus jääb alla 200 euro. Endisest sissetulekust jääb alles vaid viiendik. Samal ajal on keskmine vanaduspension praegu 40% keskmisest netopalgast, tulevikus lisandub sellele ka järjest olulisem II pensionisamba väljamaksete mõju.
Kellel pole töölepingut, pole võimalust ka tööandjalt tööõnnetuse korral hüvitist nõuda. Tööinspektsiooni kommunikatsiooni peaspetsialist Jana Rosenfeld selgitas, et kui inimene ei tööta töölepinguga, siis pole õnnetus nende jaoks seaduse mõistes tööõnnetus ja nemad selliste juhtumite kohta infot ei kogu.
Küll aga teadis ta, et igal aastal on üksikjuhtumeid, kus inimene vaidlustab oma teenuse osutamise lepingu olemuse ja nõuab töövaidluskomisjonilt või kohtult töösuhte tuvastamist just sel põhjusel, et ta tahab töötades saadud tervisekahjustuse eest saada hüvitist töötamist võimaldanud ettevõttelt.
Samuti pole sotsiaalmaksu mittemaksjatel töötuskindlustust. See tähendab, et kui näiteks sõidujagajal väheneb majanduskriisi ajal sissetulek kohe, siis palgatöötaja saab üsna pikalt pärast koondamist töötukassast hüvitist. Muidugi pole sõidujagajail ka palgaga puhkust.
Meie eripära tõttu ei tule mul ette olukordi, kus ma peaksin pensionist rääkima hakkama inimesele, kes ei tunne pensioni vastu üldse huvi. Ma räägin ikka inimestega, kes ise ühendust võtavad või muul moel huvi üles näitavad. Nende seas on palju selliseid, kes pidevalt sotsiaalmaksu ei maksa või tasuvad ainult miinimumpalga jagu. Osa on ettevõtjad, osa töötavad olude sunnil OÜ kaudu, näiteks väga paljud kaasaegse kunsti vallas tegutsevad inimesed. Paljudel on isegi pensionikonto olemas, aga sinna ei kogune midagi.
Ühesõnaga, need inimesed ei teagi, kuidas nad pensionieas hakkama saavad. Mina väga head vastust ei tea. Ma ise olen näinud, et pikaajaliselt säästa suudab enamik inimesi siis, kui see on kohustuslik, automaatne või veel parem, mõlemat. II samba kujul on meil palgasaajate jaoks see algsel tasemel olemas, aga järjest kasvavale gig-majanduse ( lühiajalisteks projektideks palkamine – toim) töötajatele ei ole. Minu meelest peaks sellega tegelema, sest on selge, et järjest väiksem osa inimesi saab tulevikus regulaarset palka."
"05.03.2019, 00:05",valismaa,https://epl.delfi.ee/artikkel/85506207/hiina-uritab-oma-moslemivahemusest-ajupesulaagrites-korralikke-kommuniste-teha,Hiina üritab oma moslemivähemusest ajupesulaagrites korralikke kommuniste teha,"Xinjiangi Uiguuri autonoomses piirkonnas tegutsevad ideoloogilised ajupesulaagrid, kus üritatakse täiskasvanud islamiusulisi elanikke ümber kasvatada. Peale selle on Hiina võimud loonud riiklikud lastekodud, kuhu pannakse nii uiguuridelt kui ka teistelt rahvusvähemustelt ära võetud lapsed.
Hiina riigimeedia nimetab ümberõpet hädavajalikuks, sest ainult nii saavat päästa nürimeelseid, vaeseid ja tagurlikke maainimesi, kes kuuluvad mõnda vähemusrühma. Ent kinni on võetud ka palju intellektuaale, kes kirjeldusele sugugi ei vasta.
Suurtest islamiriikidest on Hiinat kritiseerinud ainult Türgi, sest uiguurid on turgi rahvas. Wall Street Journal (WSJ) kirjutas veebruaris, et kui Xinjiangi piirkonnas puhkesid 2009. aastal hani hiinlaste ja uiguuride verised kokkupõrked, ei hoidnud toona Türgi peaminister olnud Recep Tayyip Erdoğan sõnu kokku. „Hiinas toimuv on otse öeldes genotsiid,” teatas Erdoğan.
Tänapäeval on uiguuride olukord veelgi keerulisem, sest Hiina valitsus üritab Xinjiangi moslemipärandit minema pühkida ja selle kandjaid vägisi assimileerida.
Pärast rahutustelainet ja terrorirünnakuid on Hiina võimud keelanud Xinjiangis ära moslemi usu avaliku demonstreerimise: näiteks meestel habemed, naistel pearätid ning poodides ja restoranides halal-märgid. Üksikud mošeed tegutsevad edasi, kuid palveaegadel patrullivad hoonete läheduses julgeolekuväed.
Kui Iisrael kohtleb halvasti palestiinlasi või Myanmar rohingjasid, tabab neid riike tavaliselt islamimaade kiire ja terav hukkamõist. Hiina rikkumiste puhul paljud islamimaad vaikivad. Üksnes Ankara nimetas veebruaris Pekingi tegusid inimkonna häbiplekiks, kuid sedagi teatas Türgi välisministeeriumi pressiesindaja, mitte president ise.
Põhjust pole vaja kaugelt otsida. Hiina hiiglaslik Uue Siiditee projekt ning suurenevad sõjalised ja tehnoloogilised võimed on teiste riikide suu lukku pannud. WSJ-i sõnutsi on Hiina liiga oluline, et uiguuri küsimust esile tõsta.
„Hiina lähedal asuvad riigid on saanud Pekingilt nii palju raha, et ei tasu lootagi, et nad meie eest välja astuksid,” sõnas 2016. aastal Türki pagenud endine Loode-Hiina Kaxgari linna kinnisvaraagent Yasen Zunong WSJ-ile. „Kui me Saudi Araabiasse või Pakistani reisime, võtavad nad meid kinni ja deporteerivad tagasi Hiinasse.”
Algul eitas Peking laagrite olemasolu, kuid muutis siis hoiakut ja teatas, et neid olevat vaja islamiäärmusluse ja terrorismiga võitlemiseks, kirjutab Washington Post. Eelkõige on sihikule võetud uiguurid, kuid võimud pööravad tähelepanu ka teistele moslemivähemustele nagu kirgiisid, hueid ja üha rohkem ka kasahhid.
Peking väidab, et Xinjiangi laagrid olevat mõeldud kutseoskuste arendamiseks. Neis õpetatavat kohalikele elanikele tänapäevaseid tööoskusi ja mandariini keelt. Karme julgeolekupõhimõtteid olevat piirkonnas vaja, sest moslemi separatistid on seal varem rünnakuid korraldanud.
Ent Xinjiangi kurikuulsate ümberkasvatuslaagrite kohta levib hoopis teistsuguseid kuuldusi: sealseid asukaid piinatakse, sunnitakse sealiha ja alkoholi tarvitama ning üritatakse panna usust lahti ütlema. Haridusprogrammi kuulub ka propagandalaulude laulmine ja hieroglüüfide õppimine.
Hiina valitsus on Xinjiangis sisse seadnud totaalse jälgimise. Peale ulatusliku turvakaamerate võrgu seiratakse elanikke ka nutitelefonide kaudu. Analüütikute sõnutsi võidakse piirkonnas katsetada tehnoloogiat, mida saaks hiljem laiemalt kasutada.
Austraalia strateegiliste poliitikauuringute instituut analüüsis mullu 28-t Xinjiangi laagrit ja avastas, et 2016. aastast saadik olid need 465% suurenenud. Hotani linnas ja selle lähikonnas olid laagrid paisunud vähemalt poole võrra ja üks neist kahe aastaga ligi 2500%.
Kutsumata külaline elutoas
Möödunud aasta lõpus hakkas rahvusvahelises meedias levima kuuldus, et üle miljoni hani hiinlase olevat kolinud uiguuri moslemite kodudesse. Kutsumata külaliste eesmärk on tuvastada kahtlasi islamiväljendusi ja ebapatriootilisi ilminguid. Tavaliselt kestab nende visiit umbes nädala.
Informaatorid tutvustavad end jälgitavate sugulastena, kuid väidetavalt on nad saanud põhjalikud juhtnöörid, kuidas kahtlasi vaateid paljastada. Kui isik loobub äkitselt suitsetamisest või alkoholist, on alust kahtlustada radikaliseerumist.
Ohu märgiks peetakse ka kodus olevat koraani, meeste liiga pikka habet ja naiste väga katvat rõivastust. Võimalikke ekstremiste on hea tuvastada reedel, kui nad palvetavad, või ramadaani ajal, kui nad paastuvad.
Hiina Kommunistliku Partei ametlik häälekandja teatas mullu septembris, et süvendamaks kultuurivahetust saadeti programmi „Võtke paari ja saage perekonnaks” raames uiguuri peredesse 1,1 miljonit kohalike omavalitsuste töötajat. Nuhid ei istunud ainult elutoas, vaid võtsid osa ka pulmadest, matustest ja teistest sündmustest, mida võiks pidada mõelduks üksnes lähedastele."
"27.08.2017, 20:06",sport,https://epl.delfi.ee/artikkel/79318152/b-korvpallurite-universiaadide-jada-katkeb-b,Korvpallurite universiaadide jada katkeb,"Korvpallimeeskond kaotas 12 parema hulka pääsu taotledes Austraaliale 83 : 105 ja kehtiva süsteemi järgi tuleb järgmine universiaad vahele jätta. Iga universiaadi esitosin saab õiguse osaleda ka järgmisel korral, ülejäänud kohad täidetakse sooviavalduste põhjal nii-öelda uute riikidega. Teoreetiliselt on võimalik, et sooviavaldusi ei tule nii palju, kui on vakantseid kohti, aga senine kogemus kinnitab pigem vastupidist: tahtjaid kipub alati rohkem olema.
Eesti korvpallikoondis on väljas olnud kolmel järjestikusel universiaadil. 2013. aastal saadi Kaasanis seitsmes ja 2015. aastal Gwangjus kaheksas koht. Tänavu Taipeis tuleb leppida rolliga võistlejaterivi tagumises pooles.
Meeskonnale ei ole suures plaanis midagi ette heita. Mängiti (mängitakse) isuga ja kõik mängud, mis olid võidetavad, on ka võidetud. Argentina, USA ja Austraalia lihtsalt olid paremad. Tagantjärele võib ju mõnda mängu taga nutta, aga olgem ausad: olla neljanda veerandaja alguses enam kui 20 punktiga miinuses ja uskuda, et see mäng võinuks ära tulla, on enesepettus.
„Universiaadil mängitakse kõrgel tasemel korvpalli,” sõnas pärast Austraaliale kaotamist koondise peatreener Indrek Visnapuu. „Üldine tase on kõrge, jätame võib-olla paar satsi kõrvale. Poisse tuleb tunnustada, et nad on valmis seda kõike siin vastu võtma, kaotusi seedima ja nendest õppima.”
Taseme kohta öelduga tuleb nõustuda, arvestades just meie koondise küpsust ja komplekteeritust. Eesti jaoks ei ole siin vastaseid, kellest üle jalutada, pigem tuleb end ületada, et mõni võit kätte saada.
Austraalia meeskonnas on näiteks kuus USA üliõpilasliiga NCAA kõrgema divisjoni mängijat. Sama tase mis Rauno Nurgeril ja Maik-Kalev Kotsaril. Selliseid satse on keeruline võita, aga tuleviku tarbeks kõrva taha panna annab neist kohtumistest nii mõndagi. Sellest vaatevinklist lähtudes on muidugi kahju, et korvpalluritel 2019. aasta universiaad vahele jääb."
"30.11.2015, 14:09",valismaa,https://www.delfi.ee/artikkel/73079229/video-davutoglu-ukski-turgi-peaminister-ega-president-ei-hakka-venemaa-ees-vabandama,VIDEO: Davutoğlu: ükski Türgi peaminister ega president ei hakka Venemaa ees vabandama,"Davutoğlu ütles, et Türgi loodab, et Moskva mõtleb ümber Türgi-vastaste majandussanktsioonide osas, vahendab Associated Press.
Davutoğlu sõnas esmaspäeval ajakirjanikele, et ükski Türgi president või peaminister ei hakka vabandama oma kohuse täitmise eest. Davutoğlu ütles pärast NATO peasekretäriga kohtumist Brüsselis, et Türgi on läbirääkimistele Moskvaga avatud, et vältida selliseid intsidente tulevikus.
Venemaa presidendi Vladimir Putini välisnõunik on öelnud, et Putin ei ole Türgi presidendi Recep Tayyip Erdoğani telefonikõnesid vastu võtnud, sest Türgi pole vabandanud. Venemaa kinnitab, et allatulistatud lennuk ei sisenenud Türgi õhuruumi."
"30.03.2020, 00:05",sport,https://epl.delfi.ee/artikkel/89394323/eesti-bioloogiline-pomm-kutab-saaremaal-kirgi,Eesti bioloogiline pomm kütab Saaremaal kirgi,"Miks on koroonaviirus ülemaailmselt levinud? Laiali kandumise suur põhjus on reisimine. Oma osa on andnud ka suurearvulise publiku ees peetud spordivõistlused. Bergamo haigla pulmonoloogia osakonna arst Fabiano Di Marco seostas paljude itaallaste nakatumist 19. veebruaril Milanos San Siro staadionil toimunud Meistrite liiga jalgpallimänguga Atalanta ja Valencia vahel.
„40 000 Bergamo elanikku reisisid Milanosse busside, autode ja rongidega. See oli kahjuks bioloogiline pomm,” ütles doktor Di Marco ajalehele Corriere dello Sport.
Eestis leidis samasugune plahvatus aset 4. ja 5 märtsil, kui Saaremaa Võrkpalliklubi võõrustas itaallaste Milano Powervolleyt. Mastaabid on muidugi tunduvalt väiksemad. Mõlemal päeval käis Kuressaare spordikeskuses üle 1000 inimese. Praeguseks on just Saaremaal viiruse kontekstis Eesti kõige keerulisem olukord. Enne veel kui saarele sisenemiskeeld kehtestati, jõudsid suure tõenäosusega nakatuda ka paljud mandril elavad inimesed.
Tagantjärele tegeletakse loomulikult süüdlaste otsimisega ja oma osa selles patus on saanud ka Saaremaa Võrkpalliklubi. Ent näpuga näitamise varjus kiputakse unustama, et klubi ei teinud külalisi kutsudes isetegevust ja mängude toimumiseks oli terviseameti luba.
Tagantjärele jagunetaksegi Eesti suurimal saarel mitmesse leeri. On neid, kes süüdistavad võrkpallureid. Seega on juhtunud, et klubi kirjadega ringi liikuvatele autodele lastakse linnatänavatel kurjalt signaali ja vibutatakse rusikat. Terviseameti peale on keerulisem pahane olla, kuna see asutus jääb tänaval jalutava inimese jaoks kaugeks ja abstraktseks. Ent võrkpalliklubi, eesotsas juhtide ja mängijatega, on iga päev olnud otse silme all.
On ka teine leer, kes leiab, et kõik tehtigi õigesti ja reeglite järgi.
Saarlastega suheldes jõutakse mingil hetkel ikka tõdemuseni, et need võrkpallimängud oleks võinud ikka toimumata jääda. Tagantjärele tarkust on teiste seas väljendanud ka peaminister Jüri Ratas. Nagu nüüd selgub, siis oli ka neid, kes oskasid saabuvaid hädasid ette näha. Kuressaare spordikeskuses oli nimelt töötajaid, kes keeldusid nendel päevadel tööle tulemast, mil itaallased Saaremaal viibisid.
Ent on ka teine leer, kes leiab, et kõik tehtigi õigesti ja reeglite järgi. Paljud saarlased tunnistavad, et kisa oleks olnud taevani, kui võrkpallimängud Itaalia tipptiimiga oleksid ära jäetud või need oleksid toimunud kinniste uste taga. Pahameeletorm oleks ka sellisel juhul olnud suur. Seejuures kinnitasid itaallased enne, et nende pallurid on terved. Alles hiljem selgus, et reaalset kontrolli neile ei tehtud ja teadanne tehti lihtsalt meeste enesetunde pealt.
Spordisõprade suurim mure ongi klubi tulevik. Juba on meediaski õhku visatud küsimus, kas klubi üldse jätkab? Näiteks Eesti parim korvpalliklubi Kalev/Cramo katkestas juba kõikide mängijatega lepingud ja kaalub uste lõplikku sulgemist.
„Igasuguseid mõtteid on peast läbi käinud, otsuseid veel pole. Fännidelt olen saanud palju toetavaid sõnumeid, rahvale pakkus see palju. Üles on ehitatud tore asi, eks ikka loodaks inimestele emotsioone pakkuda, aga ma pole seda enda sees sajaprotsendiliselt veel välja mõelnud,” tõdes Saaremaa klubi mänedžer Hannes Sepp eelmisel nädalal Eesti Päevalehele. Praeguseks on just Sepp paljuski see persoon, kes on saanud kommentaariumites ja sotsiaalmeedias pahameele osaliseks ning pilapiltide ja meemide tegelaskujuks.
Saarlased kalduvad pigem arvama, et seni on võrkpalliklubi vedades tehtud head asja ja see võiks ka edaspidi jätkuda. Kahjuks ei tea keegi, kui kaua praegune kriis kestab ja milline on selle lõpptulemus.
Ka saarlased ei taha pikalt minevikku kinni jääda ja esimene eesmärk on viiruse seljatamine. Selleks oleks vaja, et kõik mõistaksid probleemi lõpuks ühtmoodi. „Praegu paistab, et kõik inimesed ei võta olukorda veel piisavalt tõsiselt. Nooremad tunduvad eriti muretud olevat. Loodetavasti muutub see kiiremas korras,” tõdes Eesti Päevalehega vestelnud saarlane."
"20.08.2019, 14:42",arvamus,https://epl.delfi.ee/artikkel/87181349/kriminoloog-juri-saar-terve-selle-valitsuse-voimul-olek-on-uks-suur-kriis-ekre-tegeleb-mandunud-valitsemise-siseoonestamisega,Kriminoloog Jüri Saar: terve selle valitsuse võimul olek on üks suur kriis! EKRE tegeleb mandunud valitsemise siseõõnestamisega,"Kuidas kujunenud olukorda võimalikult erapooletult hinnata? Jätame siinkohal vaatluse alt välja hämara teema, keda ja kuidas üks või teine erakond esindab, kellele antud lubadusi usinalt täidab ning kas kedagi on meelega või kogemata petetud. Vastamine eeldaks erakondade juhtide kollektiivsesse ajju sissevaatamist, mis on paraku võimatu.
Piirdume erakondade avaliku käitumise hindamisega, mis on vahetult teostatav. Kui tugev on ühel või teisel koalitsioonipartneril võimul oleku soov ja koos sellega püüd võimust küünte ja hammastega kinni hoida, väljendub nende käitumises. Küsime konkreetsemalt, millised oleksid koalitsioonierakondade lähimad ja kaugemad eesmärgid ning mil määral on need omavahel kokkuviidavad. Nagu kõikidel erakondadel on tuvastatav kindel üldine ühine eesmärk – olla võimul – täna, homme, igavesti, sest võim on ju magus nagu mesi.
Lähiperspektiivi kohta tuleb aga öelda, et kolm erakonda soovivad võimul olekult saada erinevaid asju. Keskerakond eesotsas peaministriga püüab kõigile (urbi et orbi) tõestada, et otsus teha just selline koalitsioon oli õige ja valimistulemustest lähtudes loogiline, mitte tema egotripist sündinud avantüür. Et Keskerakonna juhtimisel on võimalik võimu teostada kas või koos vanakuradi vanaemaga. EKRE eesotsas kaabudega soovib tõestada enda parketikõlbulikkust ehk võimekust reaalse võimuga asjatundlikult ja sihipäraselt toimetada. Et nad pole lihtsalt mõttetud kisakõrid vaid tõelised tegijad poliitväljakul. Isamaa eesotsas Seederiga väidab, et tema kanda on rahvusluse rist, mis ükskõik millises koalitsioonis ilma tublide isamaalasteta porri tallataks. Nagu Jeesus kõnnibki Isamaa nüüd pööbli sajatuste saatel raske rist seljas Kolgata mäe poole.
Pikas perspektiivis peaks võim andma kõigile kolmele värske hingamise, et olla ka järgmistel kohalikel ja üleriigilistel valimistel vähemalt sama heas vormis, kui oldi eelmistel. Tulevikupilt, mis terendab Keskerakonna jaoks, on otseöeldes tume. Jutt pole üksnes viletsatest jooksvatest reitingutest, mis näitavad eelkõige valitsuskoalitsiooni vahetute tegemiste peegeldumist avalikus arvamuses. Keskerakonna pikaajaline trend näitab ühemõtteliselt suunda allapoole ja seda just võrreldes teiste valitsuserakondadega, kelle reitingutega pole midagi hullu siiani juhtunud.
Keskerakonnal ei jää paraku üle muud, kui alustatud tee lõpuni käia. Samas ükskord peab Ratas võimust loobuma nii kui nii ja eks siis saab kahjude kokkuarvamisega tegelda. Küll tundub aga nende analüütikute hirmutav prognoos, mille järgi Keskerakonna koalitsiooni minek Reformierakonnaga tooks neile kaasa katastroofilised tagajärjed, olema ilmselt ülepingutatud. See areng saaks olema erakonnale pigem parem ja pikas perpektiivis ohutum kui praeguse olukorra kestmine.
EKRE tunneb ennast väliselt võimul olles kõige enesekindlamalt ja seda põhjusega. Kuna nende pikaajaline plaan esimehe sõnade järgi on võtta Eestis ainuvõim, pole keeruline nende praegust käitumisjoonist tulevikus tagasivaateliselt esitleda kui mandunud valitsemise siseõõnestamist. Nad läksid küll taktikalistel kaalutlustel stagnantidega ühte valitsusse, kuid midagi kardinaalselt teha paraku saanud, sest süvariik ja muud sellised asjad segasid pidevalt, nagu jõudsid. Nii et võib üsna kindlalt väita, et EKRE kardab valitsuse kukkumist oluliselt vähem kui tema kaks ülejäänud partnerit.
Isamaal võimul olek on kõige segasem küsimus ja aeg-ajalt tundub, et nad ise väga ei tahakski võimul olla, kuid miski või keski nagu käseks, paneks neid tegema asju, mis lühiajaliselt lubavad võimul olemist jätkata, kuid pikemaajaliselt tähendavad liikumist hävingu suunas. Kuna selline käitumisjoonis a`la pärast meid tulegu või veeuputus, on kestnud juba mõnda aega, tähendaks oletatavasti koalitsioonist välja jäämine Isamaale koheselt katastroofi. Sest nad ei ole enam sedasorti tugeva tagamaaga partei, kes võimult lahkudes võiks hakata kohe tugevnema. Enne tuleks neil käia ära sügavas augus. Nii kardavad nad lausa paaniliselt olemasoleva koalitsiooni lõhkiminekut ja see paistab välja nende reaktsioonidest.
Keskerakonna käitumise hindamiseks vaatame lähemalt esimehe tegemisi viimastel päevadel. Ratase käitumise ebakindlus on ilmne, sest alguses uhkelt öeldu, et ootame ära siseministri puhkuselt tagasituleku ja siis klaarime, muutus ühe päeva jooksul kiirkokkusaamiseks. Väline pilt justkui räägiks sellest, et kaabudelt nõuti karmisõnaliselt aru, kuid me ei tea, millest räägiti omavahel. Võib-olla manitses Ratas neid käituma ettevaatlikumalt ja efektiivsemalt, mitte rahmeldama ning edaspidi vabanema segavatest alluvatest kõiki bürokraatiareegleid silmas pidades.
Me pole kuulnud ju peaministri suust nimelt seda, et ta süüdistaks isa ja poega demokraatliku riigi ühe kooshoidva savi ehk õigusriikluse printsiibi jõhkras jalge alla tallamises. Ta on heitnud ette üksnes tehnilist praaki a´la politseiameti peadirektori paneb ametisse ja vabastab ametist valitsus, mitte üks minister. Teda oleks justkui isiklikult vabastamise katsega solvatud ja andeks palumisest piisab tema riivatud au taastamiseks täielikult.
Sümptomaatiline on ka peaministri väide, et ta ei uskuvat süvariiki. Ta peaks ju kirjade järgi olema kõige informeeritum inimene Eesti asjadest üldse, kuid selle asemel, et süvariigist jahuvatele vandenõuteoreetikutele kurjalt käratada ja nende hämamine lõpetada, pomiseb ta vaikselt habemesse, et mina sellist asja küll ei usu. See pole üldsegi riigimehelik.
Kokkuvõttes tuleb öelda, et Ratas tegeleb taaskord halva asja ümaraks rääkimisega, ei millegi muuga. Terve selle valitsuse võimul olek ongi olnud üks suur valitsuskriis alates algusest kuni tänaseni. Omavaheline koostöö meenutab kokkuaheldatuid, kes on sunnitud paraku koos olema. Tegelikult mitte keegi mitte kedagi koalitsioonis päriselt ei usalda, kõigil on omad ja teistest lahknevad huvid, mis langevad kokku ainult selles osas, et tuleks justkui jätkuvalt olla võimul. See on aga liialt primitiivne arusaam, et tagada pikemajalisem edukas koostöö ja kasu riigile ja selle alamatele.
Mis aga ei tähenda kaugeltki seda, et seda koalitsiooni oleks opositsioonil lihtne kukutada. Vastupidi, otsene rünnak Ratase vastu, keda milleski konkreetselt süüdistada on raske, võib anda hoopis vastupidise efekti ja kolmikut kooshoidvaid ahelaid hoopis tugevdada. Üles tuleks leida keti nõrgim lüli ja see konkreetsete toimepandud tegude eest katki hammustada."
"02.10.2020, 06:30",lp,https://epl.delfi.ee/artikkel/91219395/eesti-rikkaim-palliklubi-kust-tuleb-fc-flora-raha,Eesti rikkaim palliklubi. Kust tuleb FC Flora raha?,"Võrreldes Euroopa tipptegijatega peavad Eesti pallimänguklubid läbi ajama üsna piskuga. Siiski on tiime, kes on aasta-aastalt suutnud oma eelarvet kasvatada ja tänu sellele on sammu edasi teinud ka tulemused. See käib ka FC Flora kohta. Eesti jalgpallis on neil kasutada kõige rohkem raha. Nende käsutuses olevad summad on suuremad ka meie korvpalli lipulaeva Kalev/Cramo ja võrkpallis kõiki rahapakiga lööva Saaremaa Võrkpalliklubi omadest. Millest Flora eelarve kokku saadakse?
Flora puhul on selge, et vähemalt tänavu tuleb suurim summa Euroopa jalgpalli liidu UEFA solidaarsusmaksetest eurosarjades osalemise eest. Euroopa liiga play-off’i jõudmine toob klubile sisse vähemalt 1,38 miljonit eurot. Tegemist on Eesti klubivuti jaoks rekordilise summaga. Üle miljoni on varem teeninud korra ka Nõmme Kalju, kes pistis mullu taskusse 1,2 miljonit eurot. Eelmisel aastal jäi Flora saagiks 500 000 eurot.
UEFA-st tuleb raha veel. Nimelt maksab Euroopa vuti katusorganisatsioon klubidele ka selle eest, kui nende mängijad kuuluvad rahvuskoondistesse. Seejuures ei ole oluline, kas pääsetakse platsile või mitte. Tähtis on mängupäeval koosseisu kuuluda.
UEFA ei ole veel avaldanud ametlikke summasid, mis tasutakse 2020. aasta EM-i eest, sest play-off ja finaalturniir on veel mängimata. Siiski kanti osa riikide klubidele juba raha üle. Nende seas ka Eesti omadele.
Enne tänavust vutihooaega avaldas Flora, et neil on rahalisi vahendeid 2,8 miljonit eurot.
UEFA avaldas, et ühe mängija ühe mängu minimaalne summa on 3200 eurot. Eestlaste puhul peaks summa olema suurem, sest Eesti koondis kuulus viieliikmelisse, mitte kuueliikmelisse alagruppi. Sellisel juhul on ühe matši hind üldjuhul suurem. Soccernet.ee arvutas aprillis välja, et Flora teenis sedasi vähemalt 249 600 eurot, sest selle perioodi jooksul said floralased kokku 78 koondisekutset. Siin peitub ka üks Flora viimase aja strateegiaid: panus on tehtud Eesti mängijatele, mitte välismaalastele.
Tasub meenutada, et 2016. aasta EM-valiksarjas oli Flora Eestis teenistuse suuruselt alles kolmas. Toona sai Levadia 217 179,98 eurot, Kalju 137 825,75 eurot ja Flora 104 413,45 eurot.
„Mängijat palgates ei vaata me ainult selle järgi, et nad meile majanduslikku tulu tooksid. Meie eesmärk on soetada häid Eesti noormängijaid ja ka kogenumaid mehi. See on loogiline, et nad ka koondisesse kuuluvad,” tõdes Flora president Pelle Pohlak.
Rahvusvaheline jalgpalli liit FIFA valikmängude eest säärast preemiat ei maksa. Nemad tasustavad ainult finaalturniiril osalemist. Pärast 2018. aasta MM-i teenis Levadia näiteks 73 000 eurot, sest 2016. aasta hooajal kuulus nende ridadesse Venemaa koondislane Anton Mirantšuk.
UEFA-lt saadava kõrval on oluline rahaallikas loomulikult ka mängijate müük. Talvel teenis Flora Erik Sorga USA-sse D.C. Unitedisse siirdumise eest mäletatavasti 450 000 eurot. Nimetatud summa eest saaks näiteks Saaremaa Võrkpalliklubi terve hooaja üleval pidada.
„Paskotši eest saime esimese maksena korraliku kuuekohalise summa, teine samasugune ja kaks väiksemat summat on veel tema õiguste eest tulemas. Koos boonustega võib saadav summa kasvada ka järgmisse suurusjärku. Kui tippklubid näevad mõnes noormängijas suurt potentsiaali, siis sellise mängija eest ka makstakse,” tõdes Pohlak. „Järvelaidi puhul oli summa ikka väiksem, kuid lepingusse on sisse kirjutatud punkt, mis lubab ka hilisemat teenimisvõimalust.”
Siinkohal tulebki täpsustada, et tihtipeale teenivad ka endised koduklubid korralikke summasid, kui nende kunagised kasvandikud või mängijad peaksid tulevikus võistkonda vahetama. Ka Flora sai lepingus ettenähtud protsendi, kui Karol Mets liikus mullu 300 000 euro eest NAC Breda ridadest Stockholmi AIK-sse.
Euroopa liiga play-off’i jõudmine toob klubile sisse vähemalt 1,38 miljonit eurot.
Eesti klubid saavad loomulikult ka piletitulu. Eelmisel hooajal oli Flora kodumängudel keskmiselt 711 pealtvaatajat. Keskmine piletihind oli 5 eurot ja kodumänge oli liigas 18. Arvestades, et pealtvaatajatele on mängudele pääsemiseks ka soodustusi, võib eeldada, et ligikaudne piletitulu oli eelmisel liigahooajal umbes 50 000 eurot. Mullune kodune euromatš Frankfurdi Eintrachtiga tõi pangakontole teise umbes samasuguse summa (mängul oli 8537 pealtvaatajat). „Kui mängu korraldamiseks kuluv summa maha arvata, siis oleme Eesti liigas tõenäoliselt üks väheseid, kes jääb selles vallas kasumisse,” tõdes Pohlak.
Laias maailmas on piletitulust isegi olulisem raha, mis teenitakse telelepingutest. Eesti klubidel haigutab selle koha peal üldjuhul ümmargune null. Raha saadakse üksikutel juhtudel euromängudest. Flora teenis korraliku summa mullu, kui Euroopa liigas kohtuti Saksamaa tippklubi, Frankfurdi Eintrachtiga.
Nimekaid toetajaid eesotsas Nike ja Selveriga on Floral veel, kuid need summad on jäänud saladuseks. Nagu Eesti spordis tihti tavaks, saab mõnegi toetaja käest pigem teenuseid ja tooteid, mitte raha.
„Tänapäeval on seis pigem selline, et võistkondadel peab olema palju väiksemaid toetajaid, kelle koondpanus annab lõpuks kokku suurema summa,” avaldas Pohlak. „Nii mõnegi toetaja käest saab nii tooteid kui ka raha.”
Üheks väga oluliseks finantsallikaks on Flora puhul viimasel ajal saanud klubinänni müük. „Meil teevad inimesed kontoris selles vallas head tööd. Sealt tuleb üllatavalt suur summa. Oleme naljatanud, et kui meile krooniajal oleks keegi öelnud, et kümne aasta pärast müüte miljoni (1 miljon krooni võrdub 64 000 euroga) eest, siis poleks uskunud, aga see piir on tänaseks ületatud,” tunnistas Pohlak. „Naljatades võib öelda, et Eintrachtiga peetud kohtumise järel ostis pool Frankfurdi linna Flora särgi. Kui jääd kusagil positiivselt silma, siis laias maailmas on nännikogujaid väga palju.”
Klubi teenib loomulikult raha ka laste trennitasudest ja pearahast, kuid need summad lähevad kõik noorte arendamiseks ega kuulu esindustiimi eelarvesse."
"29.02.2016, 14:34",arileht,https://epl.delfi.ee/artikkel/73815257/lennujaama-juhi-rein-loigu-tagasiastumispalve-rahuldati,Lennujaama juhi Rein Loigu tagasiastumispalve rahuldati,"Tallinna Lennujaama juhatus jätkab avaliku konkursi korras esimehe valimiseni kaheliikmelisena, juhatusse kuuluvad finantsdirektor Anneli Turkin ning käitusdirektor Einari Bambus, viimane täidab juhatuse esimehe ülesandeid kuni uue esimehe ametisse määramiseni.
Ettevõtte nõukogu esimehe Margus Puusti sõnul kuulutatakse avalik konkurss välja märtsikuus.
""Eneselegi märkamatult olen jõudnud pensionile jäämise ikka ning praegune hetk on sobivaim teatepulga üle andmiseks,"" ütles Loik eelmisel nädalal.
""17 aasta jooksul on lennujaam kasvanud muljetavaldavalt ning täna seisab Tallinna Lennujaam järgmise arenguhüppe lävepakul, mil algab juhilt suisa 150-protsendilist pühendumist eeldav mahukas ehitusperiood. Tean kindlalt, et kõik ettevalmistused suurteks arendusteks on kulgenud plaanipäraselt ning usaldan rahuliku südamega pingelise projektijuhtimise faasi noorema põlvkonna juhile,"" lisas ta."
"18.06.2018, 18:51",arileht,https://epl.delfi.ee/artikkel/82514413/aktiivsed-pensionifondid-vandusid-passiivsetele-alla,Aktiivsed pensionifondid vandusid passiivsetele alla,"Aktiivsete pensionifondide eesmärk võiks olla pakkuda investoritele passiivsetest fondidest suuremat tootlust, sest milleks muidu maksta fondide valitsemise eest mitu korda suuremat haldustasu? Kuid tulemused näitavad, et aktiivselt juhitud pensionifondide tootlus oli võrreldes passiivsete fondidega väike. Fondijuhid ei soovita siiski teha lühiajalise tootluse põhjal kaugeleulatuvaid järeldusi.
„Kui terve eelmise aasta näitasid aktiivselt juhitud fondid üldjuhul paremat tootlust, siis selle aasta alguses on pigem passiivselt juhitud fondid olnud eespool,” märkis Swedbanki investeerimisfondide juht Kristjan Tamla.
Võtame näiteks aktiivse SEB Energilise Pensionifondi ja passiivse SEB Energilise Pensionifondi Indeks. Passiivse fondi tootlus oli 5,57%, aktiivsel aga 2,77%. Niisiis oli aktiivse fondi tootlus ainult pool passiivse omast. Aktiivse fondi tasu oli seejuures 1,1%, passiivsel aga 0,29%. Ka LHV ja Swedbanki fondidega on sama lugu. Näiteks LHV aktiivselt juhitud Pensionifondi XL tootlus on alla poole passiivse LHV Pensionifondi Indeks omast.
Mida arvavad fondivalitsejad ise aktiivselt juhitud fondide suurest mahajäämusest võrreldes passiivselt juhitud fondidega, kus valitsejatel on palju vähem tööd? Kokkuvõttes ei soovita nad ühe aasta põhjal järeldusi teha.
„Kui turud kasvavad, siis ongi tõenäoline, et passiivsed, pidevalt turgudele maksimaalses mahus investeerivad fondid löövad aktiivselt juhitud fonde, sest aktiivselt juhitud fondidel on väga raske võtta turgudel suuremat riski, kui juba passiivselt juhitud fondid seda kogu aeg niigi võtavad,” ütles LHV Varahalduse juhatuse liige Joel Kukemelk. „Kuid aktiivselt investeeringuid valides saab valida enda jaoks parema riski ja tuluga investeeringud ja vähendada tootluse kõikumise ulatust. Seetõttu ongi indeksfondide kõikumisulatus aktiivselt juhitud fondide omast oluliselt suurem.”
Swedbankis polnud passiivsel fondil Kesk- ja Ida-Euroopa taaka. „Swedbanki aktiivselt ja passiivselt juhitud pensionifondide peamine erinevus on Eesti investeeringud. Meie aktiivselt juhitud pensionifondides on Eesti-suunaliste investeeringute osakaal viimastel aastatel kasvanud 10% lähedale. Passiivselt juhitud fondiga võrreldes on selle aja jooksul kõige rohkem väärtust loonud investeeringud Eesti kinnisvarasse ja ettevõtete võlakirjadesse,” ütles Tamla. „Seevastu on passiivse fondi eeliseks olnud investeeringute puudumine Kesk- ja Ida-Euroopa aktsiaturgudele, mis on viimase aasta jooksul näidanud globaalses mastaabis väikesi tootlusnäitajaid.”
„Sulle on pensionikogujana tähtis see, et vara kasvaks võimalikult palju selleks päevaks, kui tahad pensioniikka jõudes raha kasutama hakata. Teisisõnu – pikaajaline tootlus,” ütles Tuleva fondijuht Tõnu Pekk. „Mõne kuu tootlus ei anna mingit aimdust sellest, milliseks sinu vara pikaajaline tootlus järgmistel kümnenditel kujuneb. Sellepärast pole ühe aasta tulemuste põhjal võimalik aktiivsete ja passiivsete fondide edu hinnata. Tasude erinevusest saadud edumaa kipub lühikestel ajavahemikel jääma turu ja valuutakursi kõikumiste varju.”
„Üks-kaks aastat on lühike aeg, et anda hinnanguid, kuna pensionifondide edukuse puhul on oluline keskenduda pikaajalisele tootlusele. Kui vaadata pensionikeskuse andmetel põhinevaid lühiajalisi tulemusi, siis näiteks ajavahemikul eelmise aasta algusest või eelmise aasta aprillist tänaseni on kord parem aktiivselt juhitud fond, kord indeksfond,” lausus Luminor Pension Estonia juhatuse liige Martin Rajasalu. „Neljakuulise intervalli tagant pensionifondi vahetamise otsust teha ei oleks mõttekas. Seega ei saa me rääkida trendist, mille alusel kliendid saaksid teha kindlameelseid otsuseid.”"
"01.04.2016, 23:55",lp,https://epl.delfi.ee/artikkel/74115451/lpaevik-sport,LPäevik - sport,"Nukker seis ründajatega
Eesti jalgpallikoondis pidas kodupubliku ees kaks oodatud maavõistlust: leppis igavavõitu mängus 0 : 0 viiki Norraga ja sai Serbia tähtedelt 0 : 1 lüüa. Asjaosalised tunnistasid jälle justkui ühest suust, et kaitsetegevusega on meil kõik korras, kuid rünnak vireleb nukras seisus. Henri Anier ütles, et jalgpalluri kõige raskem töö – väravate löömine – kuulub ründajate ülesannete hulka. Meistrimees ei kurtnud, et naela palki löömine on kõige raskem töö, vaid loodab need naelad ära lüüa. Kahjuks ei saanud me nende kahe kohtumise puhul ka vastaste väravavahtide supertõrjete taha pugeda, sest neid polnud lihtsalt vaja teha.
Moderaator Urmas vs. poliitik Jüri
Kumu auditooriumis peetud Eesti olümpiakomitee presidendikandidaatide debatt suurendas ilmselt taas Jüri Ratase toetajaskonda, sest tema konkurendid Urmas Sõõrumaa ja Tõnu Tõniste hooplesid eesmärkidega, mida neil pole võimalik täita. Päeva naelaks kujunes see, kuidas Sõõrumaa moderaatori rolli nimekaim Urmas Vainolt üle võttis ja Ratasele „sõbralikult” soovitas: „Jää sinna riigikokku ja too need 90 miljonit ära!” Kuid poliitik keerutas sellestki küsimusest osavalt eemale ja tõestas end taas tugeva väitlejana.
Kanteri ja Rebase üllas tegu
Gerd Kanteri olümpiavõiduni aidanud Team75plus korraldas töötoa „Kuidas saada olümpiavõitjaks?”. Kanteri ja ta kunagise mänedžeri Raul Rebase varem korraldatud loengutest eristas seekordset auditooriumi suurus. Saalis istusid noorsportlased ja treenerid, kuid ERR-i portaali vahendusel said huvitavast üritusest osa kõik, keda teema huvitas. Sõnavõtte saab ka järelvaadata. Kolmele EOK presidendikandidaadile kindlasti kohustuslik videomaterjal, eriti mis puudutab uuringut noorsportlaste tippsportlaseks saamise põhimurede kohta. Esikohal on „vigastused” (45,1%), teisel kohal „vähe raha” (38,3%) ja kolmandal „füsioterapeudi puudumine” (24,8%). Vägagi kainestav uuring."
"29.04.2016, 00:10",kultuur,https://epl.delfi.ee/artikkel/74364115/kakskummend-kaks-viimane-taks,Kakskümmend kaks – viimane taks,"1978. aastal ilmunud „Valikuvõimalus” oli romaan, mida ei võetud omas ajas just sõbralikult vastu. Kriitikud tegid selle maha ja emad peitsid raamatu tütarde eest ära, et nad ei hakkaks mingeid rumalaid mõtteid veeretama. Milles oli siis asi?
Ajal, kui naise elu deviis oli „kakskümmend kaks – viimane taks”, st kui 22. eluaastaks last ei ole, siis abielus tuleb kindlasti olla, muidu oled vanatüdruk valmis, hakkab kolmekümneseks saama õpetaja Regina, kes harrastab küll juhusuhteid, ent tunneb oma sama vanade meheta sõbrannade hulgas asendusperekonna loomise vajadust. Meeleheitlikku, olgu siinkohal öeldud. Et kui ühiskonna normidele vastavalt meest ja lapsi pole, siis oleme ise üksteisele perekonna eest. Menuseriaali „Seks ja linn” peategelased enamasti just sellist lasteta ja meesteta elu elavadki, aga 1970-ndad olid midagi muud kui 2000-ndad. Sotsiaalne norm ei olnud valik, vaid kohustus. Sellest kõrvale kaldumine oli juba väljakutse. Möödas oli aeg, kui riik end kodanikku ellu ei seganud: nõukogude inimese moraal pidi olema plekitu, eeskujuks kogu maailmale. Pealegi tuli pärast suuri sõjakaotusi rahvast taastoota. Praegu oleks muidugi päris huvitav, kui kolmekümneaastast abiellumata inimest vanapoisiks või vanatüdrukuks nimetataks. See oleks väga isiklik rünnak.
Nii et Regina, kelle elu tundub veerevat vanatüdruku sängi, leiab, et kui prints valgel hobusel talle vastu ei kappa, tuleb oma elu ise käsile võtta, et mitte lõpetada nii nagu kõik need õnnetud üksikud naised, keda ta hirmuga enda ümber koondumas näeb. Vaevalt on viimane armuke Tiit ta maha jätnud, kui elu annabki talle suurepärase võimaluse tädi päranduse – maja – kujul. Saksa keele õpetajat on väikses alevis ikka vaja ja Reginal ongi ideaalne paik, kus oma perekonnaideaal ellu viia. Ainult et õiget meest pole kuskilt võtta ja vallasemaks Regina hakata ei kavatse.
Selles mõttes on ta arusaamad siiski traditsioonilised. Kuigi traditsiooniline ei ole seevastu viis, kuidas ta oma pereprobleemi lahendab.

1970-ndad olid loomulikult hoopis teistsugune aeg kui praegune. Raamatut nelikümmend aastat pärast selle kirjutamist lugedes tekib hulganisti küsimusi või omajagu äratundmist. Viimast nõukogude aega kogenutel ja esimest noorematel. Praeguseks tavaks saanud käitumismustreid käsitletakse iroonia võtmes. 1970-ndate naine justkui oleks iseseisev, ent tegelikult on ta nõukogude võltsvagaduse vangis. Selge ei ole ka autori positsioon. Ta jutustab meile lugu kord Regina käitumist hukka mõistes ja kord heaks kiites. Ühelt poolt nagu ei tahaks seisukohta võtta ja teisalt tungib sisse iroonia. Ajastut iseloomustama sobib „Valikuvõimalus” aga suurepäraselt. Ja meelde tuletama, et silmakirjalikkus ja varjamine inimsuhetes ei pruugi elu sugugi lihtsamaks teha.
Aimée Beekman
„Valikuvõimalus” alates 30. aprillist müügil vaid nädala! Vaata lisa www.lpraamat.ee
1978
Kogenud lugejale Aimée Beekman tutvustamist ei vaja. Tegemist on ühe Nõukogude Eesti perioodi olulisema kirjanikuga, kellele anti koguni Eesti NSV teenelise kirjaniku aunimetus.
Üle kümne romaani avaldanud kirjanik õppis hoopis operaatoriks, kellena ta mõnda aega ka töötas. Eesti kultuuri õnneks läksid asjad veidi teisiti ja hoopis Beekmani raamatute järgi hakati filme tegema. Kaljo Kiisk tegi samanimelise filmi ka „Valikuvõimaluse” järgi, peaosas Ülle Kaljuste."
"22.03.2018, 00:05",uudised,https://epl.delfi.ee/artikkel/81506817/valismaalt-eestisse-toole-tulnud-otsivad-inglise-keelt-oskavaid-perearste-tikutulega-taga,Välismaalt Eestisse tööle tulnud otsivad inglise keelt oskavaid perearste tikutulega taga,"EAS, siseministeerium ja perearstide liit otsivad võimalusi, et teha välismaalt Eestisse tööle või õppima tulnud inimestele esmatasandi arstiabi leidmine lihtsamaks. Selleks pakutakse võimalust, et perearstide andmebaasis võiks arsti nime juures olla märge selle kohta, millises võõrkeeles on ta valmis patsiente teenindama. Terviseamet sellist lahendust ei soosi, sest see nõuaks neilt vastutust arstide keeleoskuse eest.
Probleem on siiani mõjutanud eelkõige ingliskeelse taustaga töötajaid ja õppijaid. „Venekeelsete perearstidega probleeme ei ole,” ütles välismaalastele Eestisse ümberasustamise teenust pakkuva Expat Relocationi partner Martin Lään. Aga selleks et leida inglise keeles patsiente vastu võtvaid perearste, tuleb mängu panna isiklikud sidemed ja veenmisoskus.
Lääni sõnul on terviseameti kaudu võimalik kätte saada kindlat piirkonda teenindavate perearstide nimekiri ja seejärel on tema töö kõik perearstid läbi helistada. „Eks ma siis palun, anun, nuian,” muigas Lään. Isegi kui perearst oskab inglise keeles suhelda, ei tähenda see, et ta on valmis riskima ja ingliskeelset patsienti vastu võtma. Lääni sõnul võiks lahenduseks lisada perearstide nimekirja märkuse, milliseid võõrkeeli arst valdab.
Eestit välisriikides töökohana reklaamiva Ettevõtluse Arendamise Sihtasutuse (EAS) Work in Estonia programmijuht Kaidi-Kerli Kärner nentis, et selliseid kogemusi on peaaegu kõigil Eestisse elama asuvatel ingliskeelse taustaga töötajatel ja firmadel. Tema sõnul otsivad ettevõtted ja töötajad omale perearste kolleegidelt küsides ja uurides Facebookis rühmast „Expats in Tallinn/Estonia”, mis koondab Eesti ingliskeelseid välismaalasi.
„Terviseametil võiks olla automaatne ülevaade perearstidest, kes teenindavad inglise keeles ja kellel on vabu kohti,” arvas Kärner, kuid tunnistas, et inglise keeles on valmis teenindama väga väike hulk perearste. „Me ei saa ka eeldada, et välismaalane oskab kohe esimesest tööpäevast eesti keelt. Kui siis välismaalane saab teada, et tema palgast võetakse küll sotsiaalmaks maha, kuid perearsti ta selle eest ei saa, on tema pettumus mõistetav,” sõnas Kärner.
Muidugi tuleb märkida, et ka venekeelsed sotsiaalmaksu maksjad ei pruugi alati oma kodukeeles esmatasandi arstiabi saada. Samamoodi on piirkondi, kus on keeruline leida kvaliteetset eestikeelset perearstiteenust.
Eesti keele oskus on seadusega nõutav ja eeldatav, aga inglise keeles ei ole terviseameti kodulehel võimalik (internetitõlke abita) leida sedagi, kuidas täita eestikeelset perearsti nimistusse registreerimise avaldust. Vene keeles on näidis olemas. Terviseameti kodulehel on katkised lingid e-teenuste lehele, kust peaks saama vaadata oma perearsti andmeid või digitaalselt end perearsti nimistusse registreerida. Perearstide andmebaas, kus näeb, kas sinu rahvastikuregistrijärgses piirkonnas on perearstil vabu kohti, on ainult eestikeelne.
See on esimene ja üsna oluline takistus, millele võõrkeelt rääkivad tudengid ja töötajad põrkavad ning kus on vaja tõlgi või protseduuri läbi teinud kolleegi abi. Seda kinnitasid Eesti Päevalehele nii välismaalasi Eestisse aitav Martin Lään, välismaalasi tööle võtnud Swedbanki karjäärikeskuse juht Grete Kotkas kui ka perearstide seltsi juhatuse liige ja Tartu ülikooli peremeditsiini professor Ruth Kalda.
„Kui mina tahaksin leida ingliskeelset informatsiooni, kuidas meil ravikindlustus toimib või mida nad peaksid selle jaoks tegema, siis seda informatsiooni lihtsalt ei ole,” kinnitas Kalda. Tema sõnul tehakse küll ülikoolis välistudengitele infopäevi, aga pole võimalik leida materjali selle kohta, mida samm-sammult teha perearstini jõudmiseks.
Ülikoolide välistudengite arstiabi küsimus oli arutlusel ka veebruari alguses maaülikoolis peetud ümarlaual, kus nii nagu eelkõnelejad pakkus ka Kalda võimalust, et perearstide nimekirja võiks teha ühe lahtri juurde. „Sinna võiks ju tekkida mingisugune info või vihje, et need perearstikeskused või see perearst valdab inglise keelt,” lausus Kalda. Tema sõnul ei piisa tegelikult pelgalt perearstist, vaid keelt peaks oskama ka registratuuri vastuvõtja ja pereõde.
Välismaalasi Eestis toetavate organisatsioonide, tööandjate ja perearstide kõrval huvitab ka siseministeeriumit, et perearstid oleksid välismaalastele lihtsamini leitavad. „Meie huvi on, et välismaalastel oleks võimalik teada saada, millised perearstid suudavad teenindada ka teises keeles peale eesti keele,” ütles siseministeeriumi kommunikatsiooninõunik Merje Klopets. „See info võiks olla kõigi perearstikeskuste kohta koondatud.” Klopetsi sõnul saab ministeerium aidata näiteks tõlkimisega, et see informatsioon oleks olemas. „Avaldus perearsti taotlemiseks võiks olla ka näiteks inglise keeles ja miks ka mitte vene keeles,” märkis ta.
Küsimusele, mida arvab terviseamet perearstide keeleoskuse esiletoomisest, vastas ameti tervishoiuteenuste juhataja Pille Saar, et nemad sellist lahendust ei poolda. „Me nõustame ettevõtjaid ja suhtleme inimestega perearstide asjus pidevalt, soovitame neil tõlgi kaasa võtta, aga meil ei ole plaanis hakata oma kodulehel kuvama inglise keelt kõnelevate perearstide nimesid,” ütles ta.
„Oletame, et paneme üles nimekirja, et üks perearst räägib seda keelt ja teine räägib teist,” arutles terviseameti esmatasandi tervishoiuteenuste osakonna peaspetsialist Agne Ojassaar. „Siis me justkui vastutaksime selle arsti keeleoskuse eest, aga terviseamet ei saa seda vastutust võtta.”
Neil on kogemusi. Saar meenutas paari aasta tagust aega, kui terviseamet soovitaski infotelefonile helistanutele inglise keelt oskavaid perearste. Nad lõpetasid selle, sest perearsti nimistu täitus kiiresti välismaalastega ja perearsti piirkonnas elavatele eestlastele ei jätkunud nimistus enam ruumi. „Perearstid ei tahtnud siis enam, et me keeleoskust reklaamiksime,” nentis Saar. Ja võõrkeelsed patsiendid lõpuks solvusid, kui perearst kohtade nappuse tõttu nende soovist keeldus.
Pille Saar tõi esile veel mõned aspektid, miks tema silmis ei ole mõistlik inglise keelt valdavaid perearste reklaamida. Esiteks seab see suure surve perearstidele, kes inglise keele oskust näitavad, ja võõrkeeles teenindamine pikendab vastuvõtuaegu. Teiseks: mis saab siis, kui konkreetset keelt oskav arst läheb puhkusele ja teda asendav arst ei oska sama keelt?
Kolmandaks on arstid kohustatud ravijuhtumeid tervise infosüsteemi eesti keeles dokumenteerima. „Kui inimene tahab vaadata oma epikriisi (haigusloo kokkuvõtet – toim), siis ta igal juhul peab laskma seda tõlkida, et ta saaks aru, mis laborianalüüsid ja diagnoosid olid,” ütles Saar. „Igal juhul on vaja kedagi, kes teda aitaks.”
Seetõttu ongi terviseameti arvates kõige parem lahendus käia arsti juures tugiisiku või tõlgiga. Kuid see tekitab küsimuse, kuidas tõlgi juuresolekul delikaatselt oma tervisemuredest rääkida. „Arstide liit on esile toonud, et eesti keelt mittekõnelev inimene on meie süsteemis erivajadusega ja peaks tulema tugiisikuga,” märkis Agne Ojassaar. Ta tõi näiteks viipekeelse teeninduse vajadusega patsiendid, kellele pole võimalik eraldi perearsti tagada.
Võõrkeele oskajatel on õppimise eelis. Ojassaare sõnul võiks eeldada, et kui tudengid jäävad kolmeks kuni viieks aastaks Eestisse või spetsialistid püsivalt Eestisse elama, võiksid nad tõlgi abi vajada ainult alguses ja hiljem juba keele ära õppinuna ise hakkama saada.
Probleem pole pelgalt keel, vaid ka koormus
Tartu perearsti Katrin Luhametsa patsientide hulgas on ka inglise keelt rääkivaid tudengeid, õppejõude, ettevõtjaid. Luhametsa sõnul jõutakse tema juurde enamasti tutvuste kaudu, aga on ka helistatud otse registratuuri ja küsitud, kas ta võtaks vastu teises keeles rääkivaid inimesi.
Luhametsa sõnul on perearstide hulgas päris palju inglise keele rääkijaid, kuid arstide nappus ja nimistute suurus on tekitanud kõigile perearstidele mure. „Sageli arstid keelduvad mitte keelebarjääri pärast, vaid sest nimistu on juba väga suur,” märkis ta. Temagi patsientide hulk on piiri peal, nii et uusi soovijaid on keeruline vastu võtta.
Luhametsa sõnul ei paista võõrast keeleruumist Eestisse tulnute tervisemured eestlastega võrreldes erinevad. „Inimtüübid on samamoodi erinevad kui meie inimesed,” märkis ta. „Pigem olen kokku puutunud hästi hakkama saavate inimestega. Kui inimene tuleb teisele maale tööle, siis juba see näitab, et ta saab hästi hakkama.”
Isegi külma ilma ja pika talvega saadakse hakkama nagu eestlased. „Mulle tundub, et ka eestlased ei oska talvel riietuda,” naeris Luhamets.
Välisspetsialist reklaamib Eestit kõige paremini
EAS-i Work in Estonia programmijuht Kaidi-Kerli Kärner sõnas, et nad võivad küll välismaal Eestis töötamist reklaamida, aga samal ajal on vaja Eestis elamise kogemust paremaks teha. „Nüüd panustame üha rohkem teenuste väljaarendamisele,” selgitas ta. „Välismaalased annavad meile praegu tagasisidet, et näiteks perearsti leida on peavalu, ja kuigi me ei saa seda ise lahendada, saame selle mure ministeeriumi lauale tuua.”
Kärneri huvi on vaadata Eestis töötamise võimalust kui tervet protsessi. „Kui näeme palju vaeva, et Eestit reklaamida ja tutvustada, siia tippspetsialiste kutsuda, siis on oluline, et see poleks maha visatud raha,” ütles ta. Eesmärk on, et tippspetsialist jääkski siia ja igapäevamured ei takistaks teda. Ja kui ta läheb koju tagasi, siis räägiks ta Eestist hästi.
„Kõige suurem turunduskanal ongi seesama välisspetsialist,” kinnitas Kärner. „Kui tal on Eestis olnud halb kogemus, siis see teeb meile mitu korda rohkem kahju, kui ükski turunduskampaania suudab head teha.”"
"01.02.2016, 00:10",kultuur,https://epl.delfi.ee/artikkel/73559359/tahelepanek-miljard-apple-i-vidinat,Tähelepanek: miljard Apple’i vidinat,"Siiski – nüüd selgub, et maailmas on aktiivselt kasutusel miljard Apple’i seadet. Aktiivseteks seadmeteks arvab Õunamaja need, mis on viimase 90 ööpäeva vältel Apple’i veebiteenustega andmeid vahetanud. Kui keegi nutiseadet või arvutit kasutab, on see tänu mainitud andmevahetusele kohe tõendatav.
Apple’i seadmed jagunevad praegu kasutatavate opsüsteemide põhjal neljaks: telefon või tahvel (iOS), Maci arvuti (OS X), Apple TV (TVOS) ja Apple Watch (watchOS). Nutiseadmete maailmas on Apple’i suurim rivaal Google oma Androidiga, mida kasutavaid aktiivseid seadmeid kogunes miljard juba 2014. aastal – rekord hõigati välja juunis suurüritusel Google I/O.
Tasub siiski märkida, et Androidi seadmeid väljastab müriaad tootjaid ja igas mõeldavas hinnaklassis, Apple’i seadmeid vaid Apple ise ja kõrge hinnaga. Nii et miljard on kõva sõna. Õunamaja telefonidele ja tahvlitele äppe serveeriv veebikeskkond App Store toob samuti häid tulemusi. 2015. aastal kogunes sealt 20 miljardit USA dollarit (u 18,39 mld eurot) käivet, millest Apple kui süsteemi käigushoidja võtab 30% endale. 2014. aastaga võrreldes on käive kasvanud 43% võrra."
"01.12.2017, 00:00",sport,https://epl.delfi.ee/artikkel/80345994/dopingusegadus-venelasi-runnatakse-venelasi-kaitstakse,"Dopingusegadus. Venelasi rünnatakse, venelasi kaitstakse","Olümpiaspordis on tekkinud totaalne ja absurdne segadus. Venemaa sportlased hõljuvad juriidilises vaakumis ja keegi ei mõista, on nad siis dopingutarvitamises süüdi või mitte. Samavõrd selgusetu on, kas venelased saavad osaleda 2018. aasta Pyeongchangi olümpial.
Rahvusvaheline olümpiakomitee (ROK) on praeguseks tuvastanud, et 22 Venemaa atleeti, nende seas kuus suusatajat, on süüdi dopingureeglite rikkumises: nende Sotši olümpial võetud proovid vahetati väidetavalt puhaste vastu. Kõigilt võeti Sotšis võidetud medalid ja diskvalifitseeriti nad elu lõpuni olümpiamängudelt.
Siiani on asi selge. Kui patune, siis patune ja peabki võistlustest kõrvale jääma.
Paraku teatas rahvusvaheline suusaliit, et kuuel Venemaa suusatajal ei lasu mingit süüd ja neil on täielik õigus MK-etappidel võistelda.
Vaat nüüd ei ole asi enam selge.
Äkki pole suusaliit näinud kõiki materjale – McLareni ja Oswaldi raporteid –, mille põhjal ROK venelastele karistuse määras? On. Ainult et suusaliidu arvates ei piisa raportite sisust sportlaste süüdimõistmiseks. „See pole spordipoliitika, vaid me järgime reegleid,” kuulutas FIS-i president Gian-Franco Kasper.
Probleem peitub selles, et FIS kõrvaldas eelmisel aastal need kuus Vene suusatajat ajutiselt võistlustelt, kuid nad said spordikohtus võidu.
Venemaa poolel on isegi Norra suusaäss Martin Johnsrud Sundby: „Õiguskaitse peab toimima. Süüdi saab mõista üksnes selgete tõendite põhjal, aga venelaste dopinguproovid olid negatiivsed,” kuulutas ta.
Norralast ründas hoobilt USA antidopinguagentuuri juht Travis Tygart: „Hullumeelsus! Sundby mõtteviis on aegunud. Dopingutööstus on tänu suurematele ressurssidele dopinguküttidest ees, sestap peab olema võimalik sportlasi ilma positiivse analüüsitulemuseta süüdi mõista.”
Rahvusvaheline bobisõidu ja skeletoni liit ja laskesuusatamise föderatsioon omakorda määrasid Venemaa sportlastele, kelle ROK risti lõi, ajutise võistluskeelu. Rahvusvaheline jäähokiliit (IIHF) seevastu pole raportitest väljagi teinud, kuigi manipuleeritud olevat 14 hokimängija prooviga.
Olukord on kummaline: ühed leiavad raportitest tõendust, teised mitte. Ilmselt ei saabu lahendus enne kui spordikohtus.
Sama segane lugu on meie idanaabri sportlaste Pyeongchangi olümpiale lubamisega. Rahvusvaheline (WADA) ja rahvuslikud antidopinguagentuurid, sealhulgas Eesti oma, on veendunud, et kogu Venemaa koondis peab koju jääma. Põhjus peituvat Venemaa riiklikus dopingutarvitamise süsteemis.
Ent valdav osa spordialaliite arvab, et dopinguga vahelejäänuid tuleks küll karistada, kuid puhtad sportlased peaksid kindlasti saama võimaluse olümpial medalite pärast heidelda.
993 puhast sportlast
Paraku on Venemaal kaitsjaid rohkem kui ründajaid. Ühe jõulisema sõnavõtu pidas Euroopa olümpiakomitee äsja tagasivalitud president sloveen Janez Kocijančič.
„Lugesin kuskilt – ja mul on ilmselt õigus –, et 0,7% Venemaa spordist on seotud dopinguga,” ütles Kocijančič. „Mis tähendab, et kui me kõrvaldame Venemaa olümpialt, peavad 1000 sportlase seast koju jääma ka 993 puhast. Minu arvates oleks see ebamoraalne ja vastuolus õiguslike põhimõtetega. Sanktsioonid on rumalus. Aitasime üheskoos pärast Teist maailmasõda Saksamaa jalule, mitte ei jätnud isolatsiooni ning sellest sai uus ja parem riik. Ainus, kes saab toa dopingust puhtaks teha, on Venemaa ise. Me peame olema seejuures tema abilised, mitte vaenlased.”
Hokiliidu president René Fasel, kes muide sõbrustab Venemaa presidendi Vladimir Putiniga, on veendunud, et kõik patused peavad Pyeongchangi mängudest eemale jääma ja puhtad saama osaleda. „Selline on meie ühine seisukoht,” raius Fasel. „Olümpia pole koht, kus paljusid sportlasi üksikute sportlaste eksimuste eest karistada.”
Selgus saabub 5. detsembril, kui ROK teeb otsuse, kas Venemaa sportlased lubatakse taliolümpiale või mitte.
Legkovi kaitsja: süüdistused ei pea vett
Saksa jurist Christof Wieschemann, kes kaitseb spordikohtus Venemaa suusatajat Aleksandr Legkovi, väidab, et ROK-i süüdistused ei pea vett.
„Legkov sai eluaegse olümpiamängudel osalemise keelu, sest olevat olnud teadlik, kuidas tema dopinguproovidega Sotši mängudel manipuleeriti,” selgitab Wieschemann. „Paraku ei esitatud ainsatki tõendit. Öeldi ainult: pole usutav, et Legkov ei teadnud Venemaa riiklikust dopingusüsteemist.”
Isegi kui Venemaa endine dopingujuht Grigori Rodtšenkov, kelle tunnistuste põhjal ROK karistused määras, tunnistab, et tema vahetas Legkovi uriiniproovi, ei tõenda see sportlase osalust manipulatsioonis, ütleb Wieschemann."
"05.03.2015, 03:33",arileht,https://epl.delfi.ee/artikkel/70939387/rahva-tervise-nimel-alkopiirangutega-tegelev-tallinna-linnavalitsus-korraldas-ettevotjatele-paraja-segaduse,"""Rahva tervise nimel"" alkopiirangutega tegelev Tallinna linnavalitsus korraldas ettevõtjatele paraja segaduse","„Kui hakkasin avama oma teist kauplust, siis ruutmeetrite piirangu eelnõu ei olnud,” ütles Bestwine’i juhataja ja sommeljee Triinu Van Buuren, kellel on nüüd kaks alla 100 m2 suurust kvaliteetveine ja mõningaid kangemaid jooke müüvat kauplust. Kui linnajuhtide soov saab teoks, ei tohi nii väikesed kauplused enam kanget alkoholi müüa ja Van Buuren peab leidma uued pinnad või äri lõpetama. 
Hoogsalt rahva tervise nimel alkoholileviku piiramisega tegelema hakanud Tallinna linnavalitsus on korraldanud paraja segaduse, kus keegi ei tea, mis piirangud ja millal täpselt tulevad, kui üldse tulevad. Ühed on vaidlustatud kohtus, teiste õiguspärasust uurib õiguskantsler. 
Juba möödunud aasta novembris teatas linn, et alates 8. märtsist ei tohi pühapäeviti pealinna kauplustes enam alkoholi müüa. Eile, neli päeva enne piirangu rakendumist, oli linn sunnitud teatama, et niipea pühapäevast keeldu siiski ei tule. 
Araxese kaupluste omanik Naltu OÜ ja Super Alko poodide omanik OÜ Aldar andsid linna kohtusse ja saavutasid selle, et esialgse õiguskaitse põhimõtte järgi käskis kohus pühapäevast müügikeeldu mitte rakendada.
Kuigivõrd edukamalt ei lähe linnajuhtidel ka juulis rakenduma pidavate piirangutega, mille järgi ei tohiks kanget alkoholi müüa kauplustes, kus pinda on vähem kui 150 m2, ja tanklates ei tohiks üldse napsu müüa. Nende piirangud ei pruugi õiguskantsleri arvates olla põhiseadusega kooskõlas. 
Selles segaduses ei ole kaupmeestel muud teha, kui proovida sogases vees kuidagi pinnal püsida, nagu ütles eDrinksi juhataja Indrek Järma. Kuna tema kauplused pühapäeviti avatud ei ole, siis see piirang Järmat ei puuduta. Küll aga segab ettevõtte kasvamisplaane ruutmeetrite piirang. 
„Me planeerime uusi kauplusi, aga ei tea nüüd, mida teha. Paljud selles vallas tegutsejad on äraootavad,” sõnas ta. „Otsused, mida oleks vaja kohe täna teha, lükkuvad edasi. Samamoodi on rentnikud probleemi ees, et mismoodi oma pinda jagada.” 
Triinu Van Buurenile jääb arusaamatuks, miks on ruutmeetrite piiranguks just 150 m2. „Mul on müügisaali ruum natuke üle 60 m2 ja ma ei näe mingit põhjust, miks see peaks olema suurem,” sõnas ta. „See piirang pärsib kvaliteetse alkoholi tutvustamist, et inimesed saaksid aru, mis vahe on odaval ja kallimal tootel.” 
Pühapäevase müügikeelu mõju näevad nii Van Buuren kui ka Järma peamiselt turismile. „Pühapäevane piirang puudutab enim sadama-ala ja seega ka Eesti heaolu, sest ennekõike on need ikka turistid, kes pühapäeval suurtes kogustes alkoholi ostavad ja siia raha jätavad,” ütles Järma.
Kaupmeeste liidu tegevdirektor Marika Merilai tõdes, et ajalised alkoholimüügi piirangud on praegugi ja ka uusi on võimalik teha. Iseasi on, kas see on otstarbekas. Samuti lubab alkoholiseadus napsumüüki piirata, kui on oht avalikule korrale. „Kas Tallinnas on avalik kord sellises seisus, et tuleb alkoholimüük pühapäeval peatada?” küsis ta. „Mõjude analüüsi ei ole keegi teinud.” 
Vähem kui kuu ajaga valminud piirangute plaanile on kiirustamist ja mõjude kaalumata jätmist ette heitnud ka õiguskantsler Indrek Teder. Ta on nõudnud linnalt selgitusi, miks Tallinn on kehtestanud uued reeglid mõjude analüüsita ja pole kaalunud alkoholi kättesaadavuse piiramise eesmärgi saavutamiseks sama tõhusaid alternatiivseid vahendeid. 
Millal võivad lõpule jõuda ja selguse tuua nii kohtu kui ka õiguskantsleri menetlused, ei suuda praegu keegi ennustada.
„Ma ei ütleks, et ettevõtjatel nüüd kirves pea kohal ripub. Kui me tahame elanike alkoholitarbimist vähendada, siis võtame keeluga just selle kirve pea kohalt ära. Mis on meile tähtsam, kas noorte tervis ja sõltuvuses olevate inimeste probleemid või ettevõtete kasu? Kui elame Eesti riigis ainult alkoholimüügist, siis on siin riigis midagi väga viltu. Seda keeldu on rakendanud paljud riigid. Näiteks Islandil lõpetatakse alkoholimüük laupäeval juba kell 15, pühapäeval on müük täielikult keelatud.
Linnavalitsus ei loobu alkoholimüügi peatamise korraldusest. See oleks nüüd ka jõustunud, ettevõtjad teavad seda 5. novembrist peale, aga vaidlustajad tegid olukorra keeruliseks.”"
"19.11.2015, 17:55",arileht,https://epl.delfi.ee/artikkel/72997929/air-baltic-otsib-vene-lennukeid-tundvaid-mehhaanikuid,Air Baltic otsib vene lennukeid tundvaid mehhaanikuid,
"13.09.2019, 16:00",arvamus,https://epl.delfi.ee/artikkel/87428081/sven-sester-oleks-pensioniraha-varem-eestisse-jaetud-elaksid-eakad-paremini-juba-praegu,"Sven Sester: oleks pensioniraha varem Eestisse jäetud, elaksid eakad paremini juba praegu","Valitsuse peatset heakskiitu saav pensionireform on suur samm edasi ja on uskumatu, et 2019. aastal inimestele rohkem vabadust ja vastutust andes selline kära tõuseb.
Miks on see reform vajalik?
Teise pensionisamba vabatahtlikuks muutmist võib nimetada kapitaalremondiks. Tänase süsteemi kallal nokitsemine lihtsalt ei aita - 17 aastat kestnud praktiline kogemus näitab, et tänase pensionisüsteemi suurimad võitjad, pangad, ei ole piisavalt motiveeritud inimeste sääste kasvatama ning seetõttu tuleb suurendada konkurentsi.
Ma saan aru, miks pensionifondide juhid kaitsevad oma äri ja hirmutavad üldsust. Aga ma ei saa aru, miks mõned erakonnad siiamaani kaitsevad praegust süsteemi.
Viimastel aastatel on ligikaudu 90 protsenti meilt kogutud pensionirahast investeeritud väljapoole Eestit. See raha on paigutatud välismaale ja see ei aita kaasa meie majanduskasvule. Eesti majandusest on aastate jooksul välja viidud peaaegu neli miljardit eurot ehk viisteist protsenti meie sisemajanduse kogutoodangust. Kui see raha oleks jäänud siia, oleks majandus kindlasti suurem olnud ja selle võrra oleksid suuremad ka tänased ja miks mitte ka tuleviku pensionid
Eriti veider ongi osade poliitikute väide, et nad muretsevad nn tavalise inimese pärast. Faktid näitavad tegelikult, et madalama palga saajale on esimene pensionisammas kasulikum kui teine, sest seal on suurem solidaarsuskomponent. Teine sammas soosib kõrgemapalgalisi. Ehk kui tõesti muretseda nn tavalise inimese pärast, siis peaks soovitama tal teise samba leping lõpetada ja taastama esimese samba taseme.
Valikuvabadus on see, mis toob parema tuleviku
 Teine sammas ei kao ära, vaid muutub ainult vabatahtlikuks. Kõigil jääb alles võimalus tänase pensionisüsteemiga jätkata, kuid lisaks tekib võimalus ise investeerida. Investeering ei ole mingi kitsas mõiste. Investeering laiemalt võib tähendada panustamist eluasemesse, lastesse, haridusse, tervisesse. See võimalus oma elu ja tulevikku kujundada on oluline väärtus, mida tuleb inimestele võimaldada. Inimesed on harjunud sellega, et riik üritab meilt seadustega kogu aeg vabadust ja vastutust ära võtta. Eesti arengule on seni kasuks tulnud inimeste valikuvabadus. Just seetõttu olen kindel, et teise pensionisamba vabatahtlikuks muutmisest saavad Eesti inimesed ainult võita."
"24.05.2017, 00:05",valismaa,https://epl.delfi.ee/artikkel/78317106/b-valimiskampaania-peatati-ajutiselt-b,Valimiskampaania peatati ajutiselt,"Peaminister Theresa May konservatiivset parteid, kellele on siiani ennustatud 8. juuni valimistel suurt võitu, ei saa see paus kuidagi kahjustada. Ohuolukorras kalduvad murelikud valijad pigem toetama võimulolevat valitsust, pealegi on Mayl endise siseministrina terrorismi küsimuses märksa suurem autoriteet kui patsifistlike vaadetega leiboristil Jeremy Corbynil ja väiksemate parteide juhtidel.
Ühtlasi jäi May just enne terrorirünnakut sisepoliitilise tule alla, sest tegi esmaspäeval oma sotsiaalpoliitikas täispöörde ja loobus senisest lubadusest reformida eakate hoolekandeteenuste eest tasumise korda. Peaministri täielik meelemuutus, mis teisipäeva õhtupoolikul tundus meediale olulise teemana, on pärast Manchesteri veresauna mõneks ajaks unustatud."
"30.06.2018, 00:05",lp,https://epl.delfi.ee/artikkel/82817323/kaekotid-mis-teevad-ilma,"Käekotid, mis teevad ilma","Iga aasta toob moepilti uued käekotid, mis tekitavad esmalt moelavadel imestust ja seejärel ilmuvad tänavatele. Millised käekotid paistavad sel aastal kõige rohkem silma?
Kui eelmisel aastal tegi ilma Gucci vöökott, siis sel aastal on kuulsust kogunud sama brändi suur pööratud nahast kott, millel küljes kaks sanga ning peal Gucci signatuurtriip. Sellega on jalutanud ringi tuntud moeikoon ja modell Alexa Chung.
Õnneks ei ole kuhugi kadunud ka vabadust andvad vöökotid, vaid on saanud veelgi retrolikuma ilme. Teenäitajaks on bränd Boyy ja sügise lähenedes seovad naised kere ümber seemisnahast versiooni. Ebapraktilisema trendisuuna kummardajad on kasutusele võtnud vöökoti, mis on imepisike – kui uusim nutitelefoni mudel sinna ei mahu, siis pangakaart, huulepulk ja võtmed ehk napilt ikka.
Ükskõik, kas räägime mantlitest, kleitidest, peakatetest või aksessuaaridest, ei saa üle ega ümber läbipaistvatest kangastest ja vinüülmaterjalist. Kui Chaneli moemaja tõi lavale justkui vihma eest varjuvad modellid, läks lahti tõeline loominguline mürgel, sest varsti oli kõigil selleks hooajaks midagi taolist pakkuda.
Üks viimaseid trende on kanda läbipaistvast materjalist suurema koti sees pisemat käekotti, eeskujuks bränd Staud. Krokodillimustriga nahk ja kvaliteetsed detailid lisavad disainile veelgi enam glamuuri. Selline kott sobib kenasti nii tänavamoodi kui ka randa. Ükskõik, mida sa sellises kotis kannad, edastab see teistele sõnumi sinu eelistuste ja eluviisi kohta. Eelmisest aastast alates on tuurid üles võtnud punutud kotid, mida leidub igasuguse värvi, suuruse, kuju ja disainiga. Tegemist on legendaarse disainiga, sest näitleja ja laulja Jane Birkin kandis punutud korvi enne seda, kui 1981. aastal esitleti maailmale kuulsat krokodillinahast Hermès Birkini kotti.
Tänavamoes on hakanud laineid lööma pärlitest punutud kotid. See meenutab lapsepõlve ja aega, mil viie aastased tüdrukutirtsud plastist ehteid kandsid, aga nüüd teeb selline lisand nahkkottidele tuule alla. Ükskõik, kas kotike on valmistatud pärlitest, vikerkaarevärvilistest või ühte tooni mummudest, popp on ikka."
"09.02.2016, 13:32",arileht,https://epl.delfi.ee/artikkel/73641909/swedbanki-juht-michael-wolf-lahkus-ametist,Swedbanki juht Michael Wolf lahkus ametist,"Swedbanki nõukogu esimees ütles, et panga juhatuse esimehe Wolfi lahkuma sundimises mängisid rolli juhtkonna tehtud kinnisvaratehingud, kirjutas Reuters. Tema sõnul oleks Wolf saanud soovi korral peatada kinnisvaratehinguid.
Ta lisas, et panga strateegia seoses juhi vahetusega ei muutu.
Varem kirjutas Reuters viidates Rootsi ühele kohalikule lehele, et lahkumise põhjuseks võisid olla Swedbanki juhtkonna kahe liikme kinnisvaratehingud.
Wolf allkirjastas lepingud, kuid ütles hiljem, et neid tehinguid ei oleks tohtinud teha."
"12.04.2016, 00:10",arileht,https://epl.delfi.ee/artikkel/74204087/uha-rohkem-tooandjaid-kujundab-oma-kontorirahvale-kasuliku-siseterviseraja,Üha rohkem tööandjaid kujundab oma kontorirahvale kasuliku siseterviseraja,"Esimene siseterviserada Tuhkatriinu rada avati aasta eest Estonia teatris. Siis käis parasjagu tervisenädala sammulugemise kampaania ja kuskil oli ju vaja need sammud kõndida.
500 meetrit mööda treppe ja koridore läbi kuue korruse ronida pole lihtne ülesanne, kui sa pole just heas vormis balletitantsija. Rahvusooperi terviseraja ligidusse jäävad sellised tähtsad kohad nagu asutuse eri osakonnad, jõusaal, varbsein sirutamiseks ja söögituba maitsvate pirukatega, loetles toonane Estonia teatri reklaamijuht Alo Lõoke.
Rada äratas nii palju tähelepanu, et üsna pea läks Lõoke teatrist tööle SA-sse Eesti Terviserajad, kus on mitmegi asutuse jaoks koostanud samalaadse terviseteekonna. „Estonias töötades käisin iga päev päris palju eri osakondade vahet ja päeva sammunorm sai märkamatult täis,” rääkis Lõoke, kuidas ta tuli Tuhkatriinu raja mõttele. „Kui enne jõudis teatri söögituppa pirukani lihtsasti, siis nüüd tuleb minna ringiga.”
„Kord mõtlesime teha terviseraja maja ümber, aga see ei tundunud hea mõttena,” lisas Estonia personalijuht Kärt Kinnas. „Inimesed ei lähe võib-olla iga ilmaga välja. Pikki koridore ja treppe, mida saab teedena kasutada, meil jätkub.”

Terviseraja kasutajad ei ole artistid, kellel on füüsilist liikumist niigi palju. Kinnase sõnul kõnnivad seal pigem inimesed töökodadest, kontoritöötajad ja administratsioon. Estonia teatris töötab kokku ligi 500 inimest.
Terviserajal on hea arutleda ja koosolekut pidada. „Hea asi selle raja juures on see, et kui sa võib-olla muidu ei näegi kõiki inimesi, keda sul on vaja, või pole kedagi kätte saanud, siis terviserajal kõnnib vajalik inimene sageli sulle lihtsalt vastu. Nii et rada on hea vahend ka meeskonnatunde kinnitamiseks,” lausus Kinnas.
Veidi hiljem avati Tallinnas veel kaks siseterviserada: Eesti Energia uues Lelle tänava kontoris ja Swedbanki peahoones 1,2 kilomeetri pikkune rada, mis on ühtlasi Eesti pikim ruumis olev terviserada. Rada lookleb läbi nelja Liivalaia tänava pangamaja, sellel on treppe, pikki ja lühikesi koridore.
Nüüdseks on kasulikud siseterviserajad ka Narva kutseõppekeskuses, Eesti rahvusringhäälingu telemajas ja Tallinna ülikoolis. Varsti saavad oma ruumides kõndima ja ronima hakata sotsiaalministeeriumi, Pärnu Tervise spaahotelli, Tartu kutsehariduskeskuse ja Telliskivi loomelinnaku töötajad.
„Täiskasvanutel on tervise säilitamiseks kriitiline kehaline koormus vähemalt 30 minutit mõõdukat liikumist viis korda nädalas, ütles Tervise Arengu Instituudi vanemspetsialist Külli Luuk. „Piisavalt liigub Eestis aga vähem kui iga kümnes täiskasvanu.” Ta rõhutas, et kehaline aktiivsus ei ole ainult spordi tegemine, vaid igasugune liikumine, olgu selleks siis kõndimine, töö või igapäevategevustega seotu, näiteks majapidamistööd.
Tööl saab liikumisaktiivsust suurendada üsna lihtsasti, see ei nõua suuri kulutusi. Näiteks võib olulised töövahendid ja seadmed (veeautomaat, kontoritehnika jms) paigutada nõnda, et inimesed peaksid nendeni jõudmiseks veidi kõndima.
Tööruumides võiksid olla kummist võimlemislindid, -pallid, hantlid jms. „Jätke töötajatele veidi pikem lõunapaus, et jõuaks ka väikse jalutuskäigu teha,” soovitab Luuk.
Istujatel soovitab ta vähemalt paar korda tunnis asendit vahetada, pingutada ja sirutada vaheldumisi jalgu, käsi ja selga, ringitada käe- ja jalalabasid, teha harjutusi õlgadele ja kaelale.
Loe: www.liigume.ee
Eestis on kuus siseterviserada
Peagi saab siseterviseraja sotsiaalministeerium, Pärnu Tervise spaahotell, Tartu kutsehariduskeskus ja Telliskivi loomelinnak.
Allikas: TAI"
"18.05.2016, 07:34",valismaa,https://epl.delfi.ee/artikkel/74561445/donald-trump-on-valmis-kim-jong-uniga-raakima-ja-tahab-talle-aru-pahe-panna,Donald Trump on valmis Kim Jong-uniga rääkima ja tahab talle aru pähe panna,"„Ma räägiksin temaga, mul poleks mingit probleemi temaga rääkida,“ ütles Trump intervjuus Reutersile.
Küsimusele, kas ta püüaks Kimile aru pähe panna, vastas Trump: „Absoluutselt.“
69-aastane Trump lisas, et avaldaks lahenduse leidmiseks survet Pyongyangi ainsale suuremale diplomaatilisele ja majanduslikule toetajale Hiinale.
„Ma avaldaksin palju survet Hiinale, sest majanduslikult on meil Hiina üle tohutu võim,“ ütles Trump. „Hiina võib selle probleemi lahendada ühe kohtumise või ühe telefonikõnega.“"
"16.04.2018, 00:05",kultuur,https://epl.delfi.ee/artikkel/81771799/hamar-eestimaa-kus-hobusedki-on-hullud,"Hämar Eestimaa, kus hobusedki on hullud","Katrin Pautsi raamatud on ikka oodatud: millisest jumalast mahajäetud paigast ta seekord jutustab? Eesti ja eestaste kirjeldamiseks sobib krimka suurepäraselt. Eks me ole sellised, nagu oleme, ja paratamatusega tuleb leppida. Pautsi raamatuis avanevad tavalised inimesed loomulikul moel ja tema tegelastes tunned ikka ära mõne tuttava.
Järjekordses tumedas külakrimkas (dark countryside noir) ilmuvad politseinikud kohale alles siis, kui mõrvar on vaja kinni võtta. Sarja peategelane Eva Niimant ei saa seekord juurdluses kaasa lüüa, sest õnnetus hullu hobusega muudab ta teovõimetuks – mälukaotus, kõnevõimekaotus... Traumajärgne šokk, nagu arstid kinnitavad. Seega tuleb tema vennal Tomil, Hiiumaa turismitalu pidajal, töö ja ebamäärase elu kõrvalt veel kuritegusid lahendada.
Nagu ikka, toob Pauts mängu mineviku ja hämarad jõud. Ühes oma varasemas raamatus tutvustas ta salapärast Kesselaidu, nüüd on looduslikuks peategelaseks saanud kummaline Kaibaldi kõrb, kus väidetavalt põletati Hiiumaa viimane nõid. Mängus on veel natsid ja juudid ja... Oh seda kõike äraspidist, mis on ajapikku Eestimaal juhtunud.
Ega tänapäevgi helgem ole, nagu Pautsi krimiloost taas selgub. Klantsi leidub ainult ajakirjades ja ehk ka välispidises, ent kui sisemusse vaadata... Oma eluga ollakse pahuksis. Kes mängib kasiinodes kortereid maha, kes uputab kunagist kuulsust pudelisse, kes ei leia pereelus tasakaalu – tahaks teist, kuid elab esimesega... Isegi too hull hobune on must. Kõik põgenevad. Põgenetakse mineviku, oleviku ja tuleviku eest – kes mõtteis, kes päriselt, kes teise ilma – üks poob end üles või puuakse, teine mõrvatakse.
Kas tõesti on Eestimaa sedavõrd tume? Ju siis. Või on Pauts koondanud ühte raamatusse kogu meie mure, et see eredamalt silma paistaks? Eks igaühel ole sellele küsimusele oma vastus. Iseenesest huvitav, mida mõtleksid võõramaalased, kui nad peaksid Pautsi raamatute põhjal kujundama arvamuse Maarjamaast. Müstiline on meie maalapp niikuinii, talvekaamos ja kehva suusailma meenutav suvi peale selle. Aga ikkagi siin elatakse ja ka raamatu lõpus on pisut rõõmu: paar elu pöörduvad päikeselisemasse suunda, vähemalt ajutiselt. Ja paha saab väärilise palga."
"04.01.2016, 00:10",arileht,https://epl.delfi.ee/artikkel/73339239/lati-firma-tallinna-sadam-valis-kallimad-mootorid,Läti firma: Tallinna Sadam valis kallimad mootorid,"Riias asuv Varmaa müüb Yanmari diiselmootoreid, mis sobiksid ka Tallinna Sadama tütarfirma TS Laevade tellitavatele uutele parvlaevadele, mis hakkavad kurseerima saarte ja mandri vahel. Vernersi sõnul annaksid nende vahendatavad Yanmari mootorid riigile pelgalt kütusekulu arvestades nelja laeva peale säästu 1,399 miljonit eurot aastas. Peale selle on Yanmari mootorite eluiga Varmaa kinnitusel 50% pikem kui MTU toodangul.
Vernersi sõnul pidasid nad 2014. aastal enne uute laevade tellimislepingute sõlmimist läbirääkimisi endise Tallinna Sadama juhatuse liikme, praegu altkäemaksukahtlustusega vahi all viibiva Allan Kiiliga ja TS Laevade juhatuse liikme, Tallinna Sadama õigusosakonna juhataja Toomas Trallaga, kellele esitati kogu dokumentatsioon. Kuid Vernersi sõnul ei saanud nad oma pakkumisele tagasisidet. „Näib, et mitte kedagi ei huvita, et mootorid oleksid võimalikult väikeste kuludega ja efektiivsed,” lausus ta. Vernersi arvates mängib nende pakutavate asemel MTU mootorite valikus oma osa parvlaevahanke nõustaja Baltic Workboats, kes on seotud MTU mootoreid müüva Baltic Marine Groupiga.
TS Laevade juhatuse esimees Kaido Padar polnud süüdistustega nõus ja sõnas Ärilehele, et iga pakkumise korral tuleb vaadata eri aspekte. Need aspektid on tehaste soovitused ja etteantud partnerite mootorite valiku nimekirjad, mootori hind ja tarneaeg, kütusekulu ja -liik ning hooldus.
„Mulle teadaolevalt ei olnud Varmaa pakutavat mootorit tehaste listis,” kinnitas Padar. Tema sõnul polnud Varmaa saadetud kirjas esile toodud kõiki olulisi aspekte, isegi selliseid üksikasju nagu mootori hind jms. „Seetõttu on ka igasugused võrdlevad hinnakalkulatsioonid küsitavad ja lähtuvad pigem turunduslikust aspektist,” väitis ta."
"01.05.2018, 19:40",uudised,https://epl.delfi.ee/artikkel/81949679/euroopa-metsaaktivistid-puidu-poletamine-taastuvenergia-sildi-all-kliima-paastmisele-kaasa-ei-aita,Euroopa metsaaktivistid: puidu põletamine taastuvenergia sildi all kliima päästmisele kaasa ei aita,"Puidu põletamine taastuvenergia nime all on seadnud metsad Euroopas suure surve alla ning see ei aita kuidagi kaasa kliimamuutustega võitlemisele, selgitas EL-i juures säästva metsanduse eest seisva organisatsiooni Fern nõunik Linde Zuidema. Selleks, et taastuvenergia numbrilise eesmärgi kõrval ka kliimale kasulik oleks, tuleb tema hinnangul seada selged piirid, kui palju biomassi EL-i ja liikmesriikide energiatootmises kasutada tohib."
"17.10.2020, 15:03",arvamus,https://epl.delfi.ee/artikkel/91380625/mari-vivian-ellami-ettepanek-opetajakutse-edendamiseks-iga-5-7-aasta-jarel-tasustatud-enesetaiendusaasta,Mari-Vivian Ellami ettepanek õpetajakutse edendamiseks: iga 5-7 aasta järel tasustatud enesetäiendusaasta,"Hiljuti on olnud juttu õpetajate ja õppejõudude palkadest, nende külmutamisest ja tõstmisest. Teema on kahtlemata oluline: juba ammu on olnud juttu õpetajate kõrgest keskmisest vanusest, uute õpetajate ja isegi õpetajaks õppivate tudengite kasinusest. Üldharidus on aga minu arvates üks Eesti suurimaid tugevusi, mida tasuks kindlasti hoida.
Imeväikse riigina nii pindalalt kui rahvaarvult on erinevused riigi sees paraku liiga suured. On liiga palju ääremaastumist ja piirkondi, kus lõviosa inimesi on äärmiselt keerulises sotsiaalmajanduslikus olukorras. Haridus on aga sellisest piirkonnast ja perest pärit lapsele seejuures üks väheseid potentsiaalseid väljapääsupileteid põlvkondliku järjepidevusega püsima kippuvast hädaorust, pilet paremasse ellu, helgemasse tulevikku.
Olen olnud maakooli õpetaja veidi alla kümne aasta oma elust ja see kogemus muutis minu kui kolmanda põlvkonna tallinlase ja intelligendipere võsukese arusaamu elust väga palju. Kuni Tallinnast ärakolimiseni polnud mul aimugi, kuidas Eestimaal elatakse, nii heas kui halvas mõttes.
Üsna ruttu sai selgeks, et keset hingematvalt kaunist ja keskusest eemale jäävat looduskeskkonda elamisel võivad olla ka varjuküljed, eriti nende jaoks, kellel pole majandusliku kitsikuse tõttu mingeid valikuvõimalusi ega mingeid teadmisi-oskusi, et neid alternatiive endale luua.
Õpetajatöö on raskete killast, milles ilmselt enamik inimesi tänapäeval pigem ei kahtle. Minu jaoks isiklikult on see elukutsevalik olnud valuline ja täis kahtlusi, ent ühes olen kindel: kui see töö üldse valida, on just maakool keskkonnana selleks parim valik. Põhjuseid on mitu, ent üks olulisimaid on ilmselt teadmine, kui oluline on keskmise maalapse jaoks elus õpetaja roll.
Õpetajana on hingeülendav kogeda võimalust, et saad „maalida“ üsna puhtale lehele. Olen klassi ees seistes keerulisest perest pärit, kuid loomu poolest ülimalt andekat last nähes tabanud end mõttelt, et peaaegu kõik teadmised, laiem koduväline silmaring, mis tal on, pärineb koolist. Iga lugu, mida ma räägin, iga näide, mida toon, langeb puhtale pinnasele. Milline vastutust ja samal ajal milline eesõigus!
Paljudes peredes kasvavad lapsed üles väga kasinate eeskujudega ja nende enda arusaam oma tulevikuvõimalustest võib olla äärmiselt ahas. Mille kohta inimene ei tea, seda ta ei oska tahta. Selles olukorras saab õpetaja lapse tulevikku mõjutada äärmiselt palju. Haridus on uks avarasse tulevikku. Kui lapsesse, kellel on olemas töötahe ja vähegi potentsiaali, õnnestub süstida piisavalt eneseusku (just seda on sageli lastel puudu), nii et ta, olles lihtsast majanduslike raskustega võitlevast perest, suudab end ülikoolini välja rabelda, on tema ja ilmselt ka ta laste jaoks igaveseks kõik muutunud.
Ma kindlasti ei väida, et kõrgharidus on ainus viis elus hästi toime tulla, kuid ma tõesti usun, et see on põhimõtteliselt ainus tee lapsele, kellel on mõistus lahti, ent kes ei ole oma perest kaasa saanud et ettevõtlikkust, töökust ega laia silmaringi.
Kui panustame õpetajatesse, nii et nad ise on hoitud ja motiveeritud, täis positiivsust ja teotahet, usku ja valmidust lapsi elus edasi aitama, võime lahendada suure hulga teisi probleeme, muuhulgas ka töötus, alkoholism, kuritegevus. Suur hulk nn kohalikke pätte on tegelikult nupukad poisid, kellel puudub lihtsalt eneseusk ja perspektiiv.
Üks oluline teema on mul seoses õpetajatööga veel südamel ja see on isegi veel olulisem kui palk. Olen aastate jooksul kogenud ja näinud kõrvalt, kui kurnav on õpetajatöö. Paljud on kadestanud õpetajate pikka puhkust, kuid reaalsus on see (olen uurinud, see ei ole ainult minu, vaid ka teiste õpetajate kogemus), et õpetajatel kulub vähemalt pool puhkusest selleks, et tööaastast toibuda: välja magada, rahuneda, seljatada pingelangusest tingitud peavalud jm.
Kui töötatud aastaid koguneb rohkem, siis ei piisa ka enam tervest suvest, et sügiseks välja puhata ja minnakse tööle vastumeelselt, olles ikka veel väsinud. Paljud vannuvad lõpuks alla ja vahetavad tööd, teised jätkavad, kas oma tervise ja heaolu arvelt või töö arvelt, tegutsedes laisalt, ennast säästes, jättes samas paraku lapsed parimast ilma.
Väga hea ja motiveeriv lahendus, mis aitaks tõsta nii hariduse kvaliteeti meie riigis, parandada õpetajate heaolu kui ka motiveerida inimesi õpetaja elukutset valima ja jätkama, oleks tasustatud enesetäiendusaasta iga 5-7 aasta järel.
Praegu peab õpetaja end täiendama töö kõrvalt ja seda väga otseses mõttes. Sageli peab ta koolituspäeva järel tegema topelt tööd, parandades suure hulga iseseisva töö lehti, mille õpilased tema ära olles on ära lahendanud. Õpetaja ei ole oma töökohustustest vaba ka siis, kui ta parasjagu viibib koolitusel.
Terve aasta enesetäienduseks koos palgaga – see oleks õpetaja seisukohast imeline ja samal ajal tasuks end kuhjaga ära. See aitaks seljatada kurnatust, motivatsioonipuudust, üksluiseid tunde, õpetajatepuudust ja kogu kooli õhkkonda, mõjudes positiivselt nii õpetajatele endile, õpilastele, nende vanematele ja lõpuks kogu ühiskonnale. Seejuures ei oleks ka palk, mis mõnda aega samal tasemel püsib, enam nii suur probleem."
"02.12.2019, 00:06",kultuur,https://epl.delfi.ee/artikkel/88237707/filmikultuuri-kujundavad-pimedad-ood,Filmikultuuri kujundavad pimedad ööd,"Globaalsete trendide-hoovuste ning seeläbi ka filmikultuuri kohalik ja rahvusvaheline kujundamine. Värskete autorite ja lähenemiste, teemade ja lugude esile toomine. Filmitööstuse väärtusahelas olulise toimijana tegutsemine. Filmifestivalide võrgustikus positsioneerumine. Kohaliku filmipubliku maitse, teadlikkuse ja tarbimismustrite arendamine ja nende ootuste-vajaduste samaaegne rahuldamine. Väravavalvur ja hüppelaud olemine. Need on vaid mõned funktsioonid mõjuväljast, millest sünnivad PÖFF-i kui A-kategooria filmifestivali programmid. Need ilmestavad ühtlasi ka mitmekesist rolli, mis sellel laia kultuurilise, sotsiaalse ja majandusliku tähendusega festivalil on.
Tänavuse põhivõistlusprogrammi puhul on see taust kujundanud temaatiliselt, geograafiliselt ja žanriliselt mitmekesise filmivaliku. Pea iga film väljendas oma kaalu kas ühiskondlikult olulise teema avamisel, kultuuriliselt ja ajalooliselt kõnetava loo jutustamisel või mõtestatud žanrihübriidide loomisel. Muu hulgas olid teemadena esil: sotsiaalne ebavõrdsus ning neid tekitavad hierarhiad ja võimusuhted, elu ühiskondlike muutuste keskel ja ühiskonna äärealadel, surmaga toime tulemine, tegude (a)moraalsus sundolukorras ja sotsiokultuurilises kontekstis, rassism, maskuliinsus ja äärmuslus.
Teravad globaalsed sündmused sidus kõige mõjusamalt põnevasse ja läbiraputavasse vormi Iraani režissöör Narges Abyar filmiga „Täiskuu aegu”, mis pälvis ka publikuauhinna. Tõsielusündmusetel põhinev teekond visa armunud naise abiellumisest mehe radikaliseerunud perekonna õudusteni oli komponeeritud veenvalt ja kirglikult. Temaatiline pinnapealsus ei häirinud, vaid pigem toetas peategelasega samastumist. Parima režissööri auhinnaga pärjatud Jun Robles Lana „Kalel (15)”, mis lähenes Filipiinide HI-viiruse leviku murele läbi teismelise poisi haigestumisloo, töötas justkui oma eesmärgile vastu. Film mõjus häbimärgistavalt ja sotsiaalseid gruppe sildistavalt, samas kõnetas see teismeea-filmide kujunditega kultuurikonteksti.
Peaauhinna ja parima filmimuusika tiitli võitnud India režissööri Anshul Chauhani Jaapani film „Vastupidi” tekitas vastakaid tundeid. Sümboliväärtusega põhimotiiv on tagurpidi kõndiv kodutu. See seotakse vanaisa leinava koolitüdruku Sora ja tema tislerist isa mineviku ja oleviku suhtega pigem venivalt kui müstiliselt, jättes liigagi palju tõlgendusruumi. Surma puudutasid ka vaoshoitult intiimne, parima operaatori auhinna võitnud USA ja Lõuna-Korea draama „Tagasi kodus” ja moraalsuse temaatikat torkiv Hongkongi ja Hollandi „Kadunud lootoseõis”. Esimene kujutas loomulikult ja liigutavalt ema-poja suhet, teine õigluse tagaajamist ebavõrdsete hierarhiate ja moraalsust vormiva religiooni keskel. Mõlemad olid vormiliselt positiivses mõttes konventsionaalsed.
Visuaalselt mõnevõrra lummavam ja miljöö poolest meeldejäävam oli vanaisa surma järel omapäi jäänud ja vaesuses elavate vendade lugu „Malpaso”. See oli film Dominikaani perifeeriast, kus ühiskonnakorda reguleerivad moraalitud kriminaalsed jõugud, mis jätavad peategelastele raskest olukorrast välja töötamiseks vähe ruumi. Héctor M. Valdezi väike, aga olustikult ainulaadne film liigitus põhivõistlusprogrammi linateostest nende hulka, mis aitavad ehedalt lokaliseeritud lugudega teadvustada universaalseid võtmeküsimusi.
Esines ka žanriliselt mängulisemad filme, nagu Ameerika unistuse ja ksenofoobia teemadel naljatleda püüdlev Taani „Gutterbee – rentslimesilased” ja stilistiliselt nostalgitsev Kreeka road trip „Laura Durandi veider tagaajamine”. Need võimendasid küll programmi mitmekesisust, aga mõjusid komöödiataotlustest hoolimata lahjalt ja laialivalguvalt. Nõrgemasse kategooriasse kukkusid ka põhimotiividelt vedel ja pingetu krimipõnevik „Pime palgamõrvar” Berliini allilmast ning šabloonne Poola poliitiline triller „Kõige külmem mäng”. Viimane rääkis külma sõja aegsetest geopoliitilistest pingetest ühe alkohoolikust malemeistri äreva mängu näitel.
Kui tõsta programmist esile veel auhinnavõitjaid, siis parima stsenaariumi tiitliga ehitud Iisraeli ajalooline draamakomöödia „Kuldsed hääled” Evgeny Rumanilt oli põhivõistlusprogrammi humoorikaim ja muhedaim heatujufilm. Linateos puudutab 1990-ndatel Nõukogude Liidu piiride avanemisel Iisraeli emigreerunud vene juudipaarist jutustades kohanemise, vananemise, armastuse ja töötamise tähendust sümpaatselt ja kaasahaaravalt.
Parima naisnäitleja auhinna võitis Alina Șerban, kes sooritab Hüseyin Tabaki etteaimatavalt žantritruus, ent tervitatavalt sotsiaalselt tundlikus Saksamaa ja Austria poksidraamas „Mustlaskuninganna” žanri skeeme värskendava rolli. Seejuures oli „Mustlaskuninganna” perekondlike suhete tasandil ühiskondlikke võimusuhteid käsitlenud Lõuna-Aafrika ajaloolise draama „Fiela laps” kõrval teine žanrikonventsioone tuttavalt ja vägagi terviklikult rakendanud teos, tulles vaatajale suurte sammudega vastu.
Gerard Johnsoni draamapõnevik „Musklimehed” käsitleb keskeale läheneva briti mehe maskuliinsust, ebakindlust, suhte- ja töömuresid, identiteediküsimusi ning hedonismi. Peaosa eest meesnäitleja auhinna saanud Cavan Clerkin kujutab usutavalt peategelase füüsilist ja vaimset transformatsiooni selles tempolt mõjusas, ent motiividelt lünklikus linateoses.
FESTIVAL
Pimedate Ööde filmifestival ehk PÖFF
Toimus 14. novembrist 1. detsembrini Tallinnas ja Tartus. Kohtla-Järvel ja Narvas leidis aset harufestival KinoFF, mille kavas olid uued Vene filmid.
Põhiprogrammis oli 200 filmi 77 riigist, peaauhinnale kandideeris 21 uut filmi.
Tänavused PÖFF-i elutööpreemia laureaadid olid Andrei Kontšalovski ja Enn Säde."
"22.11.2020, 10:23",arvamus,https://epl.delfi.ee/artikkel/91742377/kristen-michali-viis-ettepanekut-mihhail-kolvartile-kuidas-vanalinna-elu-tuua-tasuta-parkimisest-oolinnapeani,"Kristen Michali viis ettepanekut Mihhail Kõlvartile, kuidas vanalinna elu tuua: tasuta parkimisest öölinnapeani","Lepime siis alustuseks kokku, et kes välismaalastele õlut müünud või majutust pakkunud, pole mitte kodumaad reetnud, vaid teinud täpselt seda mida neil oodatakse. Aitäh teile, et teiste riikide kodanikelt on raha Eesti majandusse ja maksudeks võetud. Diplom, mitte õlakehitus otsustajalt oleks siin kohane. Kogu see mõttekramp on sama rumal kui süüdistada lusikat, et temaga suppi süüakse – see nimelt ongi tema roll, selles on ta maailmameister kahvli ja noa kõrval.
Seis on vabaajasektoris karm, pealinna kandis ehk rohkemgi. Tervisekriisis ei ole veel paar aastat paremat kontaktide piiramisest. Iga vaktsiiniuudis on väike süttinud pirn külma koridori kauges otsas ja see hoiab lootust. Kuniks tulevad päevased numbrid, mis pirni tuhmistavad. Siseturism katab laua mujal Eestis, löögi all on aga piirkonnad, mis lõviosas riiki raha sisse toomisega tegelenud. Ning isegi kui meile mõni külaline paljudest on tüütu olnud, eksju, on turism andnud ekspordist kümnendiku, SKPst ca 8%. Koondamised sektorites on reaalsus, eriti Tallinna regioonis. See kriis on naise nägu, nii tööturul kui koduse elu koormuse kasvu kandmisel.
Majandusharu, mis suudab tuua teiste raha, on vajalik. Kui muidugi tahame oma elujärge parandada, tuua maksuraha meie hariduse, kaitse või pensioni katteks. Viimastel aegadel on sündimas uus rahanduskoolkond kilplastemaalt, kes arvab justkui avatust ja sellega korreleeruvat jõukuse kasvu saab asendada suletuse ja suure laenuga. Otsa veel tordina näkku mõte laenu kasutada jooksvate kulude katmiseks. Umbes nagu majalaen suureks peoks?
Igatahes neile, kes kompassina põhjasuuna asemel lõunasse näitavad, soovin pikk iga. Nii kestab Hiina ütluses õppetund kauem. Kesklinnas öeldakse, et loll paistabki künkal kaugemale. Rohkem ma neist ei kirjuta, keskendun sellele, mida teha saab.
Viis sammu millest alustadaEsiteks – linn (motiveerides ka riiki) peab liikuma kaugemale vaid oma üüripindade soodustustest. Muidugi eeldades naiivselt, et vanalinna getostumine on pealinn juhtide üks probleeme? Vaikus ehk on mõnel mõnus, suletud ärid kurvad, kui sellel järgneb lagunemine ja pätiteod, hakkab reaalsus kohale jõudma. Riias on ettevõtjatele maamaksusoodustus. Poolas näiteks on ettevõtluse tugi palju kiirem, rääkides praktikutega, on seal hotellidele abi antud, nõudes vastu tööhõive tagamist, mõne päevaga. Meil? Nojah. Turismisektor vajab enamat 5,8 miljoni jäägi jagamisest. Vanalinn vajab enamat vaid linnapindade üürisoodustustest. Mõtteid on.
Teiseks – kui ettevõtjatega suhelda (ja saada üle krambist, millest kirjutan alguses, et vaid välismaalaste mure), tuleb hulga asjalikke ettepanekud. Näiteks tehti juba kuu – poolteist tagasi Tallinna linnavalitsusele ettepanek kasutada vabu parkimisalasid selleks, et kui inimesed (loomulikult tervisenõudeid järgides) söövad, külastavad mõnda vanalinna söögikohta, saaks paar tundi kviitungiga tasuta seal seisa. Või teine ettepanek – selle asemel, et heitlikult teatada Jõuluturu tühistamisest, rahva pahameele järel uuesti toimumisest, peaks linnas suve alguseni rõhutatult rõhku panema võimalustele, kus kohalikud ettevõtjad saaks vabas õhus inimestele teenuseid pakkuda. Ideed on olemas – kasutame neid, aeg läheb, ärid sulguvad. 
Kolmandaks – kriis on näidanud, et vabaajasektor siinkandis ei vaja mitte kõigi karistamist mõne asutuse võimetuse eest heakorda hoida, vaid pidevat partnerlust. Side mis pidev, annab võimaluse koos arutada läbi ideed, mis aitaks. Öölinnapea on teistes maailmalinnades selle ühiskondliku rolli nimi. Nimetage või Vigriks, kuid sellest koordineerimist on vaja, mitte paberlikke käske ja keelde, mis iga päev muutuvad. Kord muutub kellaaeg piirangul, kord piirang ise, kord keelatakse turismis otselennud, mis lubatud peaministrile, kuid mitte rahvale. Seega – loome heitlikkuse asemele sidemehe rolli, kes igapäevaselt otsib lahendusi, alustades siit, pealinnast. 
Neljandaks – suurem ja pidevam teavituskampaania koos erasektoriga eelnevast. Linn kulutab järjest rohkem raha linnajuhtide kangelastegudele, tihti ka nende väljamõtlemisele. Ajalehed, mida keegi ei vaja, kui siis produktide pakkimiseks, lähevad pidevalt sadade tuhandete eurode kaupa kallimaks. Maksame ka Kremli-sõbralikele kanalitele. Kuid ei aita oma kohalikke väike- ja keskmisi ettevõtjaid? Midagi on sel pildil valesti. Süstemaatiline teavitus, mida Tallinnas on pakkuda, raha selleks saab pealinna propaganda arvelt, hakkame peale. Vahetame ostetud lood linnajuhtidest pealinna ettevõtjate toetuskampaaniaga – näiteks kuni oktoobrini 2021. 
Viiendaks – aastast 2021, kui küsime pealinnarahvalt selleks mandaadi, sünnib Tallinnas pensionäridele aktiivsuskonto A+. Ehk võimalus igal vanaduspensionäril 200 eurot kasutada aktiivsusteenusteks. See aitab ka siinkandi majandust, millel peale raskeid aastaid oleks võimalus pakkuda aktiivsusteenuseid väärikas eas kodanikele, olgu see hommikune hooldus, taastav mashaash või kohane treening spa- või spordiklubis. Viis kuidas tagada igaühele pikem ja kvaliteetsem elu läbi sotsiaalse aktiivsuse. Sisus igati parempoolne lahendus, reaalne konkurents, kus tarbija teeb valiku, mitte maksumaksja ei toeta valimatult ruutmeetrit valitsuse suvaotsusega.Kokkuvõttes – kriisis tuleb vaadata ka kaugemale. Iga kriis on võimalus rajada baas järgmiseks edulooks. Pealinn peaks juba täna alustama ka tegevustega, et aktiivset liikumist võimaldav tänavaruum luua. Selline linnaruum muudab meid ka mistahes tervisekriisi kindlamaks, on ruumi kuidas liikuda hoides distantsi.
Meil on korralik arengukava aastani 2035, kuid paberil hea väljanägemisest ei piisa. Kui loome järjekindlalt kvaliteetset tänavaruumi ise saavad liikuma turvaliselt 8 või 80 aastane, tänaval on rohelus, servas väiksed ärid, siis see on koht, kus on kõigil mõnus liikuda ja linn saab parem. Tuleviku Tallinn on paljude keskustega linn, kus kõik olulisem on 15 - 20 minuti kaugusel ja autostumisel on alternatiivid aktiivseks liikumiseks ning ajaveetmiseks. Konkreetne tegu nüüd ja edasi oleks anda sõnum, et iga uus sissetulev planeering pealinnas saab hinnatud valikus, kas see loob sunnitud vedusid või hoopis võimaluse ise liikuda. Sellest algab murrang juba täna. Kui muidugi on julgust ja visiooni otsusteks mida kirjeldasin.
Seega, laenates Kreisiraadio kullafondist Oja ja Leinatamme - people go, go, money come? Või pigem siiski Tallinnas juba 15 aastat ainuvõimult kostuvat sõnumit - what you?"
"11.03.2019, 00:05",valismaa,https://epl.delfi.ee/artikkel/85563005/valge-maja-plaan-liitlased-maksku-usa-baasid-kinni-ja-veel-poole-jagu-peale,Valge Maja plaan. Liitlased maksku USA baasid kinni ja veel poole jagu peale,"Juba valimiskampaania ajal välismaiste sõjaväebaaside pärast nurisenud Donald Trump plaanib nüüd hakata USA vägesid majutavatele liitlasriikidele esitama kopsakaid arveid. USA meedia teatel arutatakse valitsuses muu hulgas ka ideed, et liitlased peaksid katma mitte ainult USA sõdurite ja tehnika viibimiskulud, vaid selle privileegi eest ka peale maksma. Tasu võiks idee järgi ulatuda kuni 50%-ni baasidele kuluvast summast.
Valgest Majast Pentagonile ja välisministeeriumile saadetud suunistest teatas esimesena Bloomberg, kelle sõnul võiks plaan osa liitlaste jaoks tähendada baasidega kaasneva kulu viie- või kuuekordistumist. Väljaandega vestelnud ametnikud rõhutasid siiski, et valem „baaside kulud + 50%” on kõigest üks paljudest variantidest ja liitlastele tehtavad ettepanekud võivad tegelikkuses osutuda märksa leebemaks. Igal juhul on jõupingutus suunatud kulude vähendamisele. Traditsiooniliselt on Pentagon maksnud välismaal teenivate sõdurite palgad ning sõjalaevade või -lennukite visiidid kinni ise, nüüd aga arutatakse võimalust, et liitlasriigid võiksid needki kulud enda kanda võtta.
Veebruaris leppisid USA ja Lõuna-Korea kokku senise baaside leppe muutmises, millega Lõuna-Korea kulud märgatavalt kasvasid. Kõneluste käigus esitas Trump esimest korda nõudmise, et Korea asuks täitma valemit „kulud + 50%”. Kokkuvõttes oli Lõuna-Korea sunnitud suurendama USA-le lepingu alusel makstavat summat mullusega võrreldes 70 miljoni dollari võrra ehk 925 miljonile dollarile. Peagi tuleb valmis olla uuteks kõnelusteks, kuna uus USA-Korea lepe kehtib erinevalt eelmistest ainult ühe, mitte viis aastat. Nädal tagasi teatas mõlema riigi kaitseministeerium, et traditsioonilised igakevadised ühisõppused jäävad edaspidi ära ning need asendatakse väiksemate harjutustega.
Bloombergi teatel käib edasine arutelu eelkõige Saksamaal ja Jaapanis asuvate baaside üle, kuid pikemas perspektiivis võetakse vaatluse alla ka kõik teised välismaal viibivad USA üksused. Allahindluse tegemine oleneb sellest, kui hästi järgib kõnealune riik USA soositud välispoliitilist joont. Bloombergi sõnul nõuab Valge Maja kaitseministeeriumilt iga riigi kohta kaht hinnangut: kui suure arve saaks neile baaside eest esitada ja kui suur võiks olla „hea käitumise” eest tehtav allahindlus.
USA valitsuse ja liitlasriikide esindajad jäid ametlikke kommentaare jagades kidakeelseks. Meediasse jõudnud plaane on rünnanud mitu prominentset kriitikut, kelle sõnul on välismaiste baaside ülalpidamine USA enda huvides. Muu hulgas hoiatavad USA vaatlejad, et sellised ultimaatumid võivad mängida trumbid kätte neile Jaapani või Saksa poliitikutele, kes tahaksid baaside kohalviibimise lõpetada. Hinnanguliselt katab Jaapan enda territooriumil asuvate USA baaside ülalpidamiskuludest praegu enam kui kolmveerandi ja Saksamaa umbes kolmandiku.
Endine USA komandör: me vajame liitlasi
Eelmine USA Euroopa-vägede ülemjuhataja, erukindralleitnant Ben Hodges ütles väljaandele Defense One, et liitlaste survestamine oleks tohutu eksisamm. „See näitab kas täielikku teadmatust või ükskõiksust selle kohta, millist kasu Saksa, Itaalia, Türgi, Kreeka ja teiste riikide baasid meile toovad,” märkis Hodges. „Mida me teeksime ilma Ramsteini või Incirliki lennubaasideta? Meil on liitlasi vaja ja kõige usaldusväärsemad liitlased on meil Euroopas, Kanadas, Austraalias, Jaapanis ja Koreas. Miks me neid aina tümitame?”"
"09.08.2018, 00:05",uudised,https://epl.delfi.ee/artikkel/83294931/kumnetest-teismelistest-koosnev-noortejouk-roovis-ohvreid-ja-peksis-nad-oimetuks,Kümnetest teismelistest koosnev noortejõuk röövis ohvreid ja peksis nad oimetuks,"Harju maakohtu väiksesse saali mühisevad sisse kaks politseiniku, pikad ja jõulised kui tammetüved. Nende vahelt ilmub süüdistatava pingile peaaegu märkamatult Martin (nimi muudetud – toim). Suured helesinised silmad ja hoolitsetud soeng, nägu täis teismelisehädasid. Poiss meenutab välimuselt „Kevade” Arno Talit, ainult et ta käed on raudus. Kohtunik täidab pikema tseremooniata ringkonnaprokuröri Rita Sinivälja soovi Martin vahistada.
Prokuratuuril on Martini kohta 11-köiteline toimik, mis seostab teda Tallinna terroriseeriva noortejõuguga. Siniväli loetles jõugu kuritegusid. 21. juulil rööviti Viru tänava McDonald’sis kaht ohvrit ja peksti üht neist tugevasti. Turvakaamera videole jäi kuus inimest. Samal õhtul liikus seltskond mööda Viru tänavat edasi, leidis järgmise ohvri ja peksis ta teadvusetuks. Kamp läks edasi Lasnamäele, kus murti Grossi poodi, purustati vitriiniklaas ja varastati kast viina.
Ligi kaks nädalat hiljem, 2. augustil ründas jõuk Vene Kultuurikeskuse taga kaht inimest ja röövis neid. Päev hiljem toimus veel üks rööv, milles sai samuti kannatada kaks inimest. Ohvritel murti lõua- ja käeluu. Bandiidid on kõik 15–20-aastased. Peale Martini on vahistatuid praegu kuus, kahtlustatavaid kaheksa. Ent peksmiste ja röövidega on seotud märksa rohkem noori.
Põhja prefektuuri kriminaalbüroo talituse juht Roger Kumm jaotas alaealiste kuritegevuse kolmeks: esiteks juhtkujud, teiseks tegude toimepanijad ehk juhtkujude alluvad ja kolmandaks satelliidid. Need on noored, kes soovivad jõuku kuuluda, kuid ühtegi süütegu ise veel toime ei pane. „Võivad korda saata pisirikkumisi, nagu narkootikumide tarbimine või mõni väiksem huligaansus,” ütles Kumm. Tema hinnangul on neid liikmeid jõugus üle kahekümne.
Menetluse piires pööratakse tähelepanu üksnes kahtlustatavatele ja tunnistajatele. Vähe tähelepanu saavad need, kes pole kuritegu näinud, aga teavad sellest. „See on kindlasti praegu valupunkt, sest nemad on kurjategijate mõistes pealekasv ja võivad kuritegevust hiljem jätkata,” kommenteeris Kumm.
Enamik jõugu liikmeid on kõik ühest kandist. Sama linnaosa, sama kool, üks suur sõpruskond. Soovitakse jõuku kuuluda ja end vanematele juhtkujudele tõestada. Juhtkujude käsk näiteks üksinda pargis istuvat, pisut purjakil nooremaealist ohvrit röövida või ta läbi peksta annab kambaliikmele prestiiži ja aumehe staatuse. Roger Kummi sõnul on noored politseiga omavahel vesteldes tunnistanud, et tahaksid sellest seltskonnast välja pääseda, aga ei pääse. „Tihti täiesti reaalne füüsiline läbipeksmine,” põhjendas Kumm vastuvaidlemise võimatust. Kuulumistahet hakkab asendama hirm. Enam ei otsita autoriteetse vanema noormehe heakskiitu, vaid kardetakse vastuhaku korral ise peksa saada.
Kuue kambaliikme vahistamine pole ülejäänud seltskonda hirmutanud ega taltsutanud. Pigem vastupidi, politsei ja prokuratuur neid ei heiduta. Siniväli tõdes, et päev enne Martini istungit käis vandaalidest sõpruskond kambakesi Vabaduse väljakul lõhkumas. Ka siis, kui esimesed vahistamised olid juba tehtud ja seltskond politsei huviväljas.
„Raske on õiguskaitseorganitel ennetada midagi, mille on tegelikult jätnud tegemata lapsevanemad, ka sotsiaalvaldkond ja haridusvaldkond,” ütles Kumm. Esimene reageerija peaks tema sõnul olema lapsevanem. Kui on märgata tavalisest hälbivat käitumist, näiteks laps jookseb kodust ära, peab lapsevanem midagi ette võtma. Ka sinikad ja peksmisjäljed ei pruugi olla märk poisikeste rüselusest, vaid sellest, et noor, kes on soovinud jõugust lahkuda, on sinna tagasi pekstud. „Lapsevanem peab julguse kokku võtma ja minema nõu küsima.” Kumm soovitas vanematel häda korral pöörduda ka kohaliku omavalitsuse poole, kui laps vanema autoriteedile enam ei allu. „Abi tuleb küsida ja ise tuleb märgata.”
Martini pundi juhtkujud on pärit turva- või lastekodust või katkistest peredest. Martinil oli istungil kaasas isa, lühike, kõhetu, kurb ja kohkunud. See oli haruldane vaatepilt, sest eelmiste viie juhtliikme vanematest oli vahistamise istungitel vaid üks.
Roger Kummi sõnul pole probleem ainult apaatsetes lapsevanemates, vaid kogu noort ümbritsevas keskkonnas. „Pigistatakse silm kinni ja arvatakse, et läheb mööda, tegemist on lihtsalt teismelisega,” ütles ta. Kumm kinnitas, et kuritegelik käitumine ei lähe niisama mööda. Noorsoopolitseile loenguid pidades on ta toonud tavaliselt näiteks ühe tegeliku juhtumi, mida nimetab noore kurjategija karjääriks.
Seitsme-kaheksa-aastaselt hakkas ta hulkuma ja paari aasta pärast varastama – pisivargused poest. Siis jäi ta politseile suitsetamisega vahele, pärast seda tuli juba kanep. Algasid kambakesi varastamised ja peksmised. Noort oli enne püütud muude meetoditega mõjutada: erikoolis, eriprogrammidega. Aga see ei olnud tõhus ega piisav. Viimaks mõistetigi ta röövis süüdi.
Õnneks on praegune sotsiaalsüsteem paranenud, kuid Kumm nentis, et praegused kambanoored on varasema sotsiaalsüsteemi tegematajätmine. Sellega oli päri ka prokurör Siniväli, kes lisas, et sotsiaalsüsteemil ja kohalikel omavalitsustel kulus palju aega, et aru saada, millal vajab laps abi. „Sellest ei piisa, et on ilus korter ja ukse ees BMW,” ütles prokurör. Ta meenutas juhtumit, kus sotsiaaltöötaja väitis peres kõik korras olevat, kuid see polnud nii ja laps läks kuritegelikule teele.
Noori on aidanud õigele teele suunata näiteks mitmedimensiooniline pereteraapia MDFD. Selle raames on võimalik kriminaalasi lõpetada ja saata noored programmi, mis hõlmab nende peret, sõpru, kooli. Programmi käigus otsitakse noorele huviala, et ta halbadest käitumisharjumustest välja tõmmata ja pakkuda asendustegevust. Mõnele noorele piisab igapäevastest vestlustest psühholoogiga, mõnele on vaja intensiivsemaid noortelaagreid. Kahjuks on MDFD programmi vajavaid noori rohkem, kui teraapia jaoks raha jätkub, tunnistas Kumm. Järjekorrad on kolme kuni kuue kuu pikkused."
"27.04.2016, 00:10",sport,https://epl.delfi.ee/artikkel/74353069/ttu-sailitas-dramaatilises-pallilahingus-medalilootuse,TTÜ säilitas dramaatilises pallilahingus medalilootuse,
"17.11.2017, 00:05",uudised,https://epl.delfi.ee/artikkel/80188578/poordumatult-haiged-jaavad-inimliku-toe-ja-ravita-ning-surevad-haiglas-mitte-kodus,"Pöördumatult haiged jäävad inimliku toe ja ravita ning surevad haiglas, mitte kodus","Gerli Nekrasov teab, mida tähendab pereliikme surm. Viie aasta jooksul on ta pidanud siitilmast ära saatma neli perekonnaliiget. Isa, vanaema ja vanaonu kaotas ta vähile ning ema sclerosis multiplex’ile pärast 20 aastat kestnud võitlust. Kõik pahaloomulised kasvajad avastati, kui need olid juba hilises faasis ja ravida polnud enam võimalik. See tähendab, et kogu hoolduskoorem laskus Nekrasovi õlgadele.
Nekrasov on erialalt eripedagoog ja töötab sügava puudega lastega. Oma töö tõttu on ta ka laste surmaga kokku puutunud.
„Meie riiklikus meditsiinisüsteemis ei arvestata praegu sellega, et palliatiivne [ajutiselt leevendav] ravi võib kesta pikka aega. Vähi diagnoosi saamine ja arstlik seisukoht, et haigust ei ole enam võimalik ravida, ei tähenda, et inimene kohe sureb,” selgitas Nekrasov.
Oluline on, kuidas arstid patsiendile diagnoosist ja haigusekulust teada annavad. „Iga inimene on kordumatu. Pole teada, kuidas ta reageerib, seetõttu peab olema empaatiline. Tuleb tunnetada, mis on konkreetse patsiendi jaoks kõige parem. Minu kogemuses on kõige halvem, kui inimene saab teateid haiguse kohta telefoni teel. Ei ole ju teada, kus see inimene parasjagu viibib, mida teeb.” Nekrasovi sõnul on parim lahendus see, kui haigust puudutavatest otsustest teavitatakse patsienti arstikabinetis või privaatses palatis ja kutsutakse juurde ka pereliige.
Patsiendiga tuleb rääkida tema arusaamisvõimest lähtudes. „Peab leidma sobiva hetke. Minu lähedast teavitati halvast diagnoosist kohe pärast rasket uuringut, samal ajal tehti veel vereülekannet. Lähedasele öeldi, et tema ravimiseks pole enam midagi võimalik teha. Sellises seisundis oli tal sellest väga raske aru saada.”
Nekrasovi ema ja vanaonu olid viimase hingetõmbeni oma kodus, isa elupäevad lõppesid hooldushaiglas, vanaema oli viimased poolteist päeva enne surma haiglas. Otsust, kas inimene jääb koju või läheb haiglasse, ei peaks tegema viimasel hetkel. „Ema puhul selgus, et tema seisund oli pärast viimast haiguse ägenemist nii raske, et teha ei saanud enam muud kui sümptomeid leevendada. Emale õnnestus saada koduõendusteenus. Õed käisid kodus tegemas talle protseduurde, mille arstid olid määranud,” meenutas Nekrasov.
Isa seisund halvenes pärast pahaloomulise vähkkasvaja avastamist kiiresti, elu lõppfaasis oli ta eri hooldushaiglates. „See ühest kohast teise solgutamine oli raske nii perele kui ka patsiendile. Kui olukord on juba väga halb, võiks haigele stabiilselt ühte haiglat võimaldada. Isal oligi lõpuks kaasavaks probleemiks transportimine. Pärast viimast ühest haiglast teise sõidutamist elas ta veel vaid kaks päeva.”
Kui haige koju jääb, peab pere hooldamise kõrval ka bürokraatiaga tegelema hakkama. „Näiteks juhul, kui haigel on sissekirjutus Jõgevamaal, aga ta läheb Tartusse, kus tal pole sissekirjutust, siis on keeruline talle sobivat teenust saada. Tartus ravi saamiseks nõutakse ka Tartusse sissekirjutust. Peres on juba niigi suur segadus, nad ei pruugi jaksata sellist asja ajada,” nentis Nekrasov.
Rasket haigust põdevad inimesed võivad rahutuks muutuda, sellega tuleb osata hakkama saada. Oma isa hooldushaiglas vaatamas käies avastas Nekrasov, et ta rahutuks muutunud isa oli saanud palju rahusteid, millega kaasnes tugev treemor, värin. „Kui küsisin haigla personalilt, miks minu isale rahusteid anti, siis vastati, et ta käitus liiga rahutult.”
Nekrasov tõi esile veel ühe olulise aspekti: koduse palliatiivse abi puhul ei peaks haige abi saama meedikute töögraafikust, vaid tema vajadusest ja seisundist olenevalt.
„Perekonnal võiks olla haige seisundist hea ülevaade, mille tagaks see, kui kogu info oleks ühte kohta koondatud,” märkis Nekrasov. Kui patsient on liikunud eri meeskondade vahel, ei pruugi kogu teavet olemas olla ja lähedasel puudub info. „Kui terminaalne hetk saabub kodus, peaks perekond olema nõustatud, mis juhtuma hakkab, millised on sümptomid, kuhu pöörduda. Peaks olema võimalus saada ööpäev läbi tuge. Mul oli ühel juhul vaja kutsuda haiguse lõppfaasis kolm korda kiirabi, sest mul polnud teadmisi, mida sellises olukorras teha.”
Haige lähedastele tahab Nekrasov öelda: kui haige enam ei söö, ei ole vaja teda sunniviisil sööta. „Söömine suurendab valu. Kuigi võib tekkida kartus, et haige sureb nälga, siis ei, ta ei sure nälga.”
Kui lahkumise hetk saabub haiglas, võiks Nekrasovi sõnul võimaldada patsiendile ja perele üksikpalati ning lähedastele võimaluse juures olla, et see hetk oleks võimalikult väärikas. „Minul lubati lähedase juures olla lõpuni, kuigi osakond oli gripi tõttu külastajatele suletud. Olen selle võimaluse eest haigla personalile lõpmata tänulik,” meenutas Nekrasov ühe lähedase elu viimaseid hetki.
„Lähedasel tekkis öösel järsku valufoon, ta läks hulluvaks, olles enne minekupiiril, rapsis meeltesegaduses. Palusin abi, aga õde ja hooldaja ütlesid, et see ongi nii, midagi pole teha. Alles hommikul sai ta õige morfiinidoosi ning sai rahulikult ja valudeta siitilmast lahkuda. Oleksin olnud tänulik, kui olukorda oleks kohe hinnanud arst,” sõnas Nekrasov.
„Pärast lähedase lahkumist tahad mõnda aega lahkunuga üksi olla. Ja hiljem peaks professionaalse jälgimise all olema ka perekond. Kui inimene on saadetud surma, on vaja saata perekond ellu. Kui oled saatnud ära oma lähedase, jäävad paljud küsimused kummitama ja on oluline, et saaksid veel kellegagi rääkida,” jagas Nekrasov nõuandeid.
Kolmapäeval Tartu ülikooli peremeditsiini ja rahvatervishoiu instituudi korraldatud konverentsil „Ravivalikud elu lõpusirgel” tõdeti, et Eestis on toetav ja palliatiivne ravi siiani süsteemselt korraldamata.
„Kui kogu ressurss läheb n-ö aktiivravile, siis ei jää vastavalt rohkem toetavale ravile,” märkis Tartu ülikooli tervishoiukorralduse professor Raul Kiivet. „Tehes valiku aktiivravi kasuks, loobume teistest võimalustest luua väärtust haigele ja lähedastele. Kui paneme kogu energia ja ressursi – aeg ja inimesed – aktiivravi arendusse, ei suuda me piisavalt aidata neid, kes ei saa aktiivravist (enam) abi.” Kiiveti sõnul vajab Eesti tervishoid olukorra lahendamiseks raha juurde.
„On absurdne, et meil ei ole patsienti kuhugi saata,” kahetses ka Tartu ülikooli kliinikumi vähikeskuse direktor Peeter Padrik. „Eri ravimeetmeid ei ole vaja vastandada, kõik on vajalikud. Ravi muutub järjest personaalsemaks, vaja on lisada toetav ravi aktiivsele ravile ja selleks on raha juurde vaja,” rõhutas Padrik.
Espoo haigla peaarst Tiina Tasmuth selgitas, kuidas on sama probleem Soomes lahendatud. Tema sõnul jaotatakse seal vähihaige ravi faasidesse: parandav faas, vähi levikut pidurdav faas, sümptomaatiline ehk palliatiivne faas (kestab kuid või aastaid), terminaalfaas (kestab päevi või nädalaid). „Nende faaside vahel ei tohi tekkida konkreetseid piire ega küsimust: mis edasi saab, kui üks lõpeb?” täpsustas Tasmuth. Tema sõnul peab süsteem hoolitsema selle eest, et haige õigel ajal nende faaside vahel liiguks ja vastavat abi saaks.
Soomes saavad patsiendid abi nii palliatiivravi kliinikutest, koduse ravi arstidelt, kodusest taastusravist kui ka koduhaiglatest. Koduhaigla tähendab, et haige on kodus ning saab ööpäev läbi õe teenuseid ja argipäevadel arsti koduvisiite. Koduhaigla on patsientidele, kes vajavad haiglaravi tasemel abi. Neist pooled on terminaal- ja palliatiivravi patsiendid, pooled infektsioonhaigustega, nende seas on ka palju noori. Koduhaigla toetuse piirides on umbes 160–190 patsienti.
Oluline on ka omakseid kaasata. „Arsti vastuvõtule tuleku kutses on soovitus, et omaksed tuleksid kaasa. Harva tuleb keegi üksi. Kui keegi tuleb siiski üksi, palun, et ta tuleks uuesti ja kutsuks kellegi kaasa,” sõnas Tasmuth.
Põhja-Eesti regionaalhaigla (PERH) palliatiivravi keskuse juhataja Pille Sillaste nentis, et Eestis on palliatiivravi seni õhinapõhiselt arendatud. PERH-i palliatiivravi keskus avati tänavu jaanuaris töötajate ja haigla enda initsiatiivil.
„Kui küsin näiteks kolleegidelt, kuidas nad surra tahavad, siis enamik vastab, et oma kodus. Seda näitab ka rahvusvaheline statistika. Tegelikkuses sureb aga ainult 10% inimesi kodus, neist suur osa õnnetusjuhtumite tõttu,” märkis Sillaste.
Tema sõnul on üle riigi vaja välja töötada korralik palliatiivravi võrgustik, mille arendamist tuleb juhtida riiklikult.
„See on suur probleem, et pole suhtlemiskoolitusi. Halva uudise edastamist peaks õpetama juba arstide baasõppes nagu elustamiskoolitust. See annab tuge ja kindlust ka selles, kuidas otsustada ravi lõpetamine. Praegu pigem lükkame seda edasi, kuigi teame, et see ravi enam head ei tee – me ei taha lõpetada, sest ei soovi rasket vestlust pidada.”
Palliatiivse raviga saab elu pikendada keskmiselt kaks-kolm kuud, aga elukvaliteet on parem, agressiivset sekkumist lõppfaasis vähem, samuti vähem depressiooni.
Koduhaigla oleks inimlik ja ka odavam kui haigeid haiglas hoida ja viimaste hingetõmmeteni aktiivselt ravida.
Tervishoiu kogukulu ja kulutused vähktõvele
Tervishoiu kogukulu, SKT-st %
Eesti 5,7%
Soome 9,4%
Läti 5,7%
Euroopa 10,1%
Otsene tervisekulu vähile
Elaniku kohta, eurodes
Eesti 65
Soome 119
Läti 64
Euroopa 169
Allikas: IHE Report 2016"
"13.06.2016, 00:10",kultuur,https://epl.delfi.ee/artikkel/74789971/peterburi-hoovide-ja-kangialuste-kultuuri-piiludes,Peterburi hoovide ja kangialuste kultuuri piiludes,"Esmalt tuleb kiita kodanikudiplomaatia algatust „1000 eestlast Peterburis”, mille raames võisid Venemaa kultuuripealinna elanikud kogeda rohkelt mitmekesist eesti kultuuri: tipptegijaid ja isetegevuslasi, lapsi ja vanu meistreid, poppi, rokki ja klassikat. See oli eraalgatuslik, kiire ja efektiivne ettevõtmine õige asja nimel.
Ent teisalt oli neil tuhandel (või ligikaudu tuhandel) eestlasel tänuväärne võimalus nautida seda, mida pakub Peterburi. Muidugi on raske valikut teha linnas, kus igal sammul jääb silma mõnd maailmaklassi artisti, näitust või lavastust reklaamiv afišš ja peaaegu iga hoone (kui rääkida kesklinna hoonetest) on kultuurilooliselt põneva taustaga.

Aga mida valida, kui tahaks seda põnevat linna kuidagi teisiti näha? Võib muidugi juua, nagu soovitab Peterburi menukas bänd Leningrad, ning siis vesise pilgu ja ebakindla sammuga mööda kuulsaid prospekte tuiata. Võib käia katuseid imetlemas. Sellist teenust pakub keegi tundmatu giid, kes on Nevski prospekti trotuaarile oma kontaktnumbri maalinud.
Ei, teeme nii, et seekord külastame mõnd sisehoovi ja kangialust, kust on pärit Piiteri alternatiivkultuur. Saatjaks Juku-Kalle Raid, kes näikse neid uhkete fassaadide taha jäävaid pimedaid ja põnevaid urkaid tundvat nagu oma taskut.
Esimene vaatamisväärsus on üsna Nevski prospekti lähedal paiknev Puškinskoje 10. Räägime tegelikult tervest kvartalist. Millalgi 1980-ndatel asustas selle toona kaunis mahajäetud ja räämas kvartali hulk vabameelseid kunstnikke, poeete ja muusikuid. Võimule ja ametlikult tunnustatud kultuurile vaikselt vastandudes elasid-tegutsesid nad omaloodud pisikeses maailmas: maalisid väikestes stuudiokorterites ja korraldasid näitusi, esitasid ja kuulasid korterikontsertidel värskelt loodud laule või luulet. Vahest olete kuulnud kunstirühmitusest Mitki, mis on paljuski selles kuulsas kvartalis sündinud kultuurinähtus. Ent ka kuulsad Piiteri rokkmuusikud-poeedid – nimetagem neist näiteks Boriss Grebenštšikovi ja Akvariumi – on sellest kvartalist tublisti inspiratsiooni hauganud.

Selge see, et moodsa aja ahne kinnisvaraarendus on kesklinna ühes magusaimas paigas asuvast kuulsast kvartalist üha suuremaid tükke limpsinud. Sisehoovide maalingutest kirjud seinad, mis avaldavad vaimustust vaba maailma ikoonidele, näiteks biitlitele, mõned veidra ekspositsiooniga pisikesed muuseumikesed, spetsiifilise valikuga muusikapood ja sisehoovi nurka peitunud väike kõrts annavad siiski mõnusa pildi Piiteri omaaegsest alternatiivkultuurist. Ja praegusestki.
Me retk läbi vihmase Peterburi kulmineerub ühe pealtnäha tavalise maja hoovis. Ent see on ortodoksse rokisõbra pühapaik ja palverännaku sihtkoht. Siin asus nõukaajal katlamaja, kus töötas kunagi kultusliku ansambli Kino veelgi kultuslikum solist Viktor Tsoi.
Ehkki Tsoi on ammuilma surnud (ta suri ligi 26 aastat tagasi), elab tema kultus jõuliselt edasi, kui hinnata rohkearvulisi seinamaalinguid ja tekste ses hoovis ning lähedastel tänavatelgi. Ses legendaarses katlamajas, kus, nagu Juku täpsustab, on peale Tsoi töötanud teisigi Vene rokielu tähelepanuväärseid ikoone, asub aga mõnusa auraga jooma- ja muusikakoht Kamtšatka. Ka Venemaa kõige kaugema nurga rokisõbrad, kui nad ikka peavad end tõsiselt võetavateks Viktor Tsoi fännideks, peaksid elu jooksul korra Kamtšatkasse sattuma. Miks mitte ka Kino fännid Eestist. Hea põhjus selleks on üsna varsti: 21. juunil on Tsoi sünniaastapäev, mida endises katlamajas kindlasti vääriliselt tähistatakse."
"31.01.2019, 00:06",arileht,https://epl.delfi.ee/artikkel/85176499/swedbank-ja-seb-tiksuvad-kohalikud-pangad-on-hoos,"Swedbank ja SEB tiksuvad, kohalikud pangad on hoos","Kaks Eestis tegutsevat Rootsi panka – Swedbank ja SEB – ja kaks Eesti panka – LHV ja Coop – on juba aastatulemused avaldanud. Ainsana kahanes SEB kasum, mis tuli mullusest veerandi võrra väiksem ja ulatus 64 miljoni euroni.
Krediidipangast Coop pangaks muutunud rahamaja kasum suurenes 7% ehk 4,8 miljoni euroni. Siin on oma „aga”, sest mullu sai pank kinnisvara müügist 2,9 miljonit eurot erakorralist kasumit ja kui see kõrvale jätta, kasvas Coop panga pangandustegevusest teenitud kasum aastaga suisa kolm korda.
Üllatav on see, et kui Swedbanki kasum ületab SEB oma kolmekordselt, siis tulumaksu on nad maksnud peaaegu võrdselt: Swedbank 35,1 miljonit ja SEB 34,1 miljonit eurot. Swedbank maksis mullu tulumaksu tunamullusest 21% vähem, kuid SEB 355% rohkem.
Kui Swedbank ja SEB kasvavad tasapisi, siis LHV on kiire kasvu faasis ja neilt võtab kasumi tulumaksustamine hoogu maha. Seda saaks muidu dividendi maksmise alternatiivina kapitalis hoida ja äri mahtu kasvatada. Coop pank maksis tulumaksu näpuotsaga – 22 000 eurot.
Nagu öeldakse, võitja võtab kõik. Pangandus on mahuäri ja teatud mahult on tegevus kõvasti efektiivsem kui väikesel pangal. Swedbank tiksus Eestis vaikselt. Laenuportfell kasvas 7%, hoiustemaht kümnendiku võrra.
Eesti pankade mahtude kasvuga võrreldes tammus Swedbank paigal. LHV laenuportfell kasvas 26%, kuid hoiused kahanesid 7%. LHV-s on hoiuste pool muutunud väga kõikuvaks, sest nende kliendid on maksevahendajad, kelle raha ei õnnestu lühiajalisuse tõttu välja laenata. Küll aga nõuab selline kuum raha lisalikviidsuse hoidmist.
Maapiirkondade kauplustes pangateenuseid pakkuva Coop panga laenuportfell suurenes 38%. Hoiuseid lisandus 21%.
Kui võrrelda Eesti Swedbanki kogu oma grupiga, siis siin on pank tervikust kuluefektiivsem. Kulu/tulu suhe on Eestis 0,32, kogu grupis 0,38. See tähendab, et Rootsis on kulu iga teenitud tuluühiku kohta suurem. Võib-olla tuleneb vahe Eesti väiksematest töötasudest. LHV-l tuleb iga tulueuro kohta 50 senti kulusid.
Coopis on kulusid iga tulueuro kohta 69 senti ehk LHV-st rohkem.
„Need arvud näitavad, et tegemist on alustava pangaga,” lausus Coop panga juht Margus Rink.
Omakapitali tootlus on Coop pangas 10,1% ja kolme aasta eesmärk 15%. LHV-s on see kapitali teenimise mõõdiku näit 14%, Swedbank Eestis 22,4% ja kogu Swedbanki grupis 16,1%. Hoopis väike on omakapitali tootlus SEB Eestil, kõigest 6,2% võrreldes grupi 13,4%-ga. Kulu-tulu suhe on SEB Eestil 0,37.
Coop pank tahab enne ühiskonna toetamist end käima saada
Meil on olnud põhimõte, et esmalt tuleb pank äriliselt toimima saada ja seejärel hakkame mõtlema sellele, kas ühiskonnaelus ka mingit lisarolli võtta.
Sellest lähtudes ei ole me kahe aasta jooksul sellel teemal otsuseid teinud.
Eelmisel aastal tegime küll näiteks koostööd ansambliga Curly Strings, kelle soov oli viia muusika väikestesse kohtadesse üle Eesti, nii nagu meie soov on pakkuda pangateenuseid igas Eestimaa nurgas.
Eks me mingil hetkel hakkame kaaluma, kas ja millele oma õlg tugevamalt alla panna. Sel juhul tulevad lauale just sellised projektid, mis kannavad meiega samu väärtusi ja annavad hästi edasi meie brändi lubadust ja sisulist väärtust."
"19.12.2014, 03:32",arileht,https://epl.delfi.ee/artikkel/70397021/keskkonnaministeerium-soovitab-maris-lauril-vkg-le-polevkivi-voorandada-eesti-energia-arvelt,Keskkonnaministeerium soovitab Maris Lauril VKG-le põlevkivi võõrandada Eesti Energia arvelt,"
Alates detsembri algusest, kui AS Viru Keemia Grupp lõpetas Eesti Energialt põlevkivi ostmise ja kukkuvad nafta hinnad hakkasid VKG õlitehaste tööd ohustama, on ettevõtte juht Priit Rohumaa rääkinud sellest, kuidas keskkonnaministeerium (KKM) saaks eraettevõtte tehaste sulgemise ja töötajate koondamise ära hoida. Rohumaa sõnul on just keskkonnaministeeriumil voli suurendada põlevkivi aastast kaevandamismahu limiiti VKG vajadustele vastavaks ehk 2,8 miljonilt tonnilt 4,3 miljoni tonnini. Seda kas Eesti Energia kulul, kes enda kaevemahtu maksimaalselt ära ei kasuta, või tõstes üleüldist kaevandamislimiiti, mis on praegu kõikide antud lubade peale kokku 20 miljonit tonni aastas.


Nüüd tahab keskkonnaministeerium aga VKG turmtule alt pääseda või õigemini tõmmata selle alla ka teisi osapooli ehk rahandusministeeriumi ja minister Maris Lauri, kes esindab üldkoosolekuna riigifirmat Eesti Energia. KKM-i asekantsleri Ado Lõhmuse sõnul saadavad nad rahandusminister Laurile peatselt minister Mati Raidma allkirjaga pöördumise. Selles väljendab Raidma soovi, et Lauri siiski kaaluks võimalust võõrandada VKG-le teatud osa Eesti Energia põlevkivi kaevelimiiti. Kuidas, kas ja millise hinnaga, on muidugi juba ettevõtte ja selle omaniku otsustada. 
„Me teame, et Eesti Energia ei saavuta järgmise viie aasta jooksul oma kaevandusvõimsust ehk ei kaevanda kogu 15 miljonit tonni. Viie aasta pärast tehakse juba uus hindamine. Siin saabki üldkoosolek otsustada võõrandamist teatud perioodiks,” rääkis Lõhmus. Seda soovitatakse ka saadetavas kirjas. „VKG taotluse kiire lahendamine on võimalik maapõueseaduse tänasest regulatsioonist lähtuvalt tuginedes sätetele, mille kohaselt on ettevõttele antud põlevkivi kaevandamise määra või osa sellest lubatud võõrandada isikule, kellel on kehtiv põlevkivi kaevandamise luba.”

VKG juhi Priit Rohumaa arvates on positiivne, et KKM otsib aktiivselt lahendusi, aga ettevõte pole mingil juhul nõus kaevemahu limiiti ostma. „See on nonsenss, sest me ei ole kunagi nõustunud, et VKG erastatud Kiviteri tehaste jaoks aastane kivi kaevandamise limiit jäeti keskkonnaministeeriumi kantsleri 2009. aasta käskkirjaga Eesti Energiale, kuid viimane keeldus meid varustamast või pakkus lepingu ebareaalselt kõrge hinnaga (35 eurot tonni kivi eest – toim).” Rohumaa rõhutas, et väga kiire ministeeriumi otsuse korral suudaksid nad kohe taastada töö ühes tehases ja teise panna käima mõne kuuga.

Keskkonnaministeeriumi maapõue osakonna juhi Maris Saarsalu sõnul pole aga võimalik ministeeriumil endal limiite muuta, sest selleks peab olema õiguslik alus. „Me ei saa seda teha üksnes VKG tahte põhiselt, siis oleme rikkunud Eesti Energia õiguspärast ootust ja jõuame ikkagi kohtusse.”

Eesti Energia müüs VKG-le põlevkivi hinnaga 35 eurot tonni eest, mille ostmine enam madalate naftahindade valguses ära ei tasunud. VKG hinnangul suudaks nad tehased taas käivitada, sest nad ise kaevandaksid kivi umbes 15 euroga tonni kohta."
"08.10.2015, 00:13",arileht,https://epl.delfi.ee/artikkel/72645837/sadama-juht-ginter-mul-pole-motet-kellelegi-pugeda-see-ei-tasu-pikas-plaanis-ara,"Sadama juht Ginter: mul pole mõtet kellelegi pugeda, see ei tasu pikas plaanis ära","Ma veendusin, et propagandasõda ei käi täiskasvanulikul tasandil. Kui kohtud professionaalidega nagu laevade projekteerija Vincent Rudelle’iga ja tood talle näiteid Eestis levivatest väidetest, siis... ta pidas meid vist natuke kummalisteks. Kui siin käinud ja sadamad üle vaadanud projektijuht kinnitab, et laevad on just meie sadamaid ja olusid arvestades ehitatud, siis keda ma peaksin uskuma? Kas seda, kes levitab faktideta arvamusi, või ikkagi sadu laevu disaininud firma esindajat? Jah, eks ma ise ka ehk mõtlesin, et Türgi... Aga kohapeal veendusime nende professionaalsuses. Sama ka Poolas.
Nii Poolas kui ka Türgis oli aru saada, et skandaali avalikuks tulles oldi mures, kuid neile on hanke ja lepingute pidavust kinnitanud nii Tallinna Sadam kui ka Eesti tipp-poliitikud. Ka meie omavaheline silmast silma kohtumine sisendas neile kindlustunnet. Kui uurimisorganid tulevad su juurde läbiotsimist tegema, viib see ju tugevaimagi närvikavaga inimese rööpast välja.
Selliseid asju mina öelda ei saa, see on prokuratuuri rida. Selgub aja jooksul, kas seal kellelegi kahtlustus-süüdistus esitatakse, aga võimalik, et tehase pool ei pruukinud viimse astmeni teada, kes on lepingu vahendaja. Selles äris pole see ka ebatavaline, et lepingute vahendamise eest makstakse täiesti ametlikke tasusid. Küll aga läheb see seadustega vastuollu siis, kui näiteks osa rahast kellelegi tagasi antakse.
Jah, aga seal ei olnud midagi väga läbi töötada. Need on ostu-müügilepingud, milles ei kajastu raha edasiliigutamine. Need lepingud on kapole üle antud. Mulle on seda ette heidetud: kas ma töötan kapo huvides? Ma töötan sadamas vastavalt omaniku juhistele (omaniku esindaja on majandus- ja taristuminister Kristen Michal – toim) ja omaniku juhis on teha kapoga igakülgset koostööd.
Huvide konflikt tekiks siis, kui kapo uurimise all oleks Tallinna Sadam juriidilise isikuna.
Esiteks on omaniku suuniseks kapoga koostööd teha. Äriühingu huvides on näidata, et juhtunuga tegeletakse ja tehakse muudatusi protsessides. See on sadama äripartneritele tähtis – nad küsivad varem või hiljem, kuidas on kahtlased olukorrad lahendatud, ja et nende kordumise tõenäosus oleks väiksem. Ma tean, et neid jutte [minu kohta] räägitakse. Aga tõsiasi on ka see, et ükskõik mis dokumente peaks kapol vaja olema, nad saavad anda selleks korralduse kellele iganes, kes juhatuses oleks.
See oli kindlasti üks väike argument, sest mulle oli võimalik edastada infot, mida saan siin majas kasutada. Loata inimesele riigisaladuse edasiandmine oleks ju kuritegu ja infot andes peaks jutuga kogu aeg n-ö ümber põõsa laveerima. Minule ja minister Michalile on oluline, et midagi ei pandaks kalevi alla. Ma olen küsinud, et kui ma midagi ebamugavat leian, siis… Vastus on, et uurimisorganite eest me midagi ei peida.
Mul on veendumus, et mu hea nimi on rohkem väärt kui mis iganes projekt. Mingid võimalused siin kellelegi pugeda ei tasu end pikas plaanis ära.
Veel ei ole. Küll aga olen leidnud lepinguid, mis esmapilgul ei ole sadama huvides. Lepingu sõlmimine võis olla mõistlik, aga hiljem on tehtud muudatusi selliselt, et teine lepingupool on saanud näiteks mahtusid juurde, aga pole selge, mis kasu sai sadam. Teiseks on lepinguid pikendatud väga pikkadeks perioodideks ilma hangete või konkurssideta. Nimede kohta võin öelda, et eks kahtlustuse saanud isikute taga on juriidilised isikud, keda meie siin uurime. Kui sadamale on kahju tekitatud, saame isikutele tsiviilhagi korras ka nõude esitada.
Me oleme lõpetanud kaks sellist töövõtulepingut, mida me ei suutnud sadama huvidega seostada.
Uus juhatus peab firma juhtimisstruktuuri üle vaatama. On näha, kuidas endine juhatus võttis ise vastu palju otsuseid. Nii suures organisatsioonis oleks normaalne, et keskastmejuhid valmistavad otsused ette ja tippjuht seda oluliselt ei muuda."
"09.09.2017, 00:05",lp,https://epl.delfi.ee/artikkel/79425174/markmeid-volga-ja-musta-mere-aarest,Märkmeid Volga ja Musta mere äärest,"Minu jaoks on neist märgilisim Volgograd, kus toimus Teise maailmasõja otsustavaim – kahjuks ka veriseim – lahing. Venelased alistasid sakslased ja Stalingrad nimetati kangelaslinnaks. Sinna püstitatud Mamai kurgaanil seisab 85 meetri kõrgune kuju „Emake kodumaa kutsub”. Kuju juures on ka keset arginädalat ohtralt turiste – nii vanades sõjaväemundrites kunagisi armeelasi, Georgi lint uhkelt rinnas, kui ka noori, kes tahavad kõikvõimsa emakese ära näha. Muidugi on inimestel ka erihuvid, näiteks kuulen üht turisti kurtmas, miks õlut ei müüda. Selle asemel müüakse nelke ja igas vormis meeneid. Kes ei tahaks külmkapimagnetit, millel lehvitab naeratav Stalin, või viinapitsi, millel on tank T-34?
Sealsamas on igavene tuli ühes auvahtkonnaga. Kuulen, kuidas üks noor sõdur taob püssi alumise otsaga vastu sillutist, andes märku, et nõrkeb. Kleenuke sõdur seisab otse päikesevihus, temperatuur on kerkinud 36 soojakraadini.
Kaaslane tormab ta juurde ja noorsand varisebki kokku. Peagi ilmub koristaja, kes on kusagilt haaranud nuuskpiirituse, millega poissi – paistab vaevalt 18–19-aastane – turgutatakse. Seisan seal lähedal ja anname paari teise turistiga oma veepudelid seisvatele sõduritele. Vesi valatakse nõrkenud poisile pähe ja tasapisi ta kogub end. Aga puhkama mineku asemel tõmbab ta pilotka pähe ja seisab edasi. Ei saa ju kodumaad alt vedada.
Kurgaani tipust võib näha kõike, mis ilmestab Venemaa üleüldist mainekujundust. Taamal kerkib hiiglaslik staadion, kus 2018. aasta suvel peaks toimuma Venemaa korraldatav jalgpalli MM. Loomulikult muretsevad kohalikud võimukandjad, kas staadion ikka saab õigeks ajaks valmis. Mis ligi 46 000-kohalisest hiigelareenist edaspidi saab, on kaugem mure. Uhkeid hooneid näeb linnapildis veelgi. Näiteks seisab keset tühermaad hoone, mis on äravahetamiseni sarnane Dubai ühe firmamärgi Burj al-Arabiga.
Staadionist napi 500 meetri kaugusel asub aguliküla meenutav linnaosake, mille majad sarnanevad Kopli liinidel olnutega. Peamised on aga paneelmajarajoonid, mille nimepanekule vist liiga palju aega ei raisatud. Näiteks Lenini rajoon – miks ka mitte. Suuremad sellised linnaosad on jaotatud mikrorajoonideks, millele on eristamiseks lisatud numbrid 1, 2, 3.
Astrahanis saan paraja vapustuse, kui näen linna suurimat kaubanduskeskust. Meie Ülemiste ja Kristiine keskus on suured? Need on Astrahani oma kõrval poisikesed. Esindatud on kõik meilgi tuntud kaubamärgid: Zara, Reserved, New Yorker jne. Söögikohtadest McDonald’si ja Burger Kingi kõrval Subway. Rahvast on seal ohtralt, ilmselt ongi šoppamine paljude perede jaoks nädala tippsündmus. Veel suurejoonelisemaid kaubanduskeskusi näen hiljem Sotšis.
Ostuparadiisid ei tee Lõuna-Venemaa linnadest seda, mis nad on. Hoopis elamusrikkamad on kohalikud turud, kus müüakse arbuuse, meloneid, juustu, liha... Kõike! Antakse lahkelt proovida ja tahetakse törts juttu ajada. Sama iseloomulikud on linnale kaljaletid. Ma pole suur kaljafänn, aga kui õues on 35 kraadi sooja, on kali maailma parim jook. Topsike keelekastet maksab meie rahas umbes 30 eurosenti.
Sama palju tuleb välja käia ühistranspordi eest. On trolle, Volgogradis liiguvad ka trammid, ent põhilised sõiduvahendid on mitukümmend aastat vanad minibussid. Sõiduplaanid on nende jaoks tundmatu nähtus. Bussid tulevad ja lähevad, nii kuidas jumal juhatab. Kui keegi peatust ei nõua, kihutatakse edasi. Näen üht bussikest, mille juhti ei takista sõitmast isegi see, et bussil pole ust. Sama iseloomulikud on linnapildile Žigulid. Vähemasti Astrahanis on VAZ-2101 vist siiani populaarseim auto.
 
Rõõmus nostalgialaks tabab mind Volgogradi vaksalis. Seal on täpselt selline kohvik, mis reisiselli rõõmustab – popimateks söökideks Kiievi kotlet ja pliinid, kõrvale tume kohv või kohalik õlu. Lauad on pisut väsinud välimusega, ent kaetud puhaste valgete linadega.
Neil, kes vähegi Venemaal reisivad, soovitan sõita rongiga. See on omaette maailm. Volgogradist rändan Sotši rongiga ühtekokku 18 tundi ja platskaardivagunis. Mu naabriteks on perekond, kes läheb Sotši puhkama, samuti üks sugulastele külla sõitev keskealine paar, kel ühes ohtralt toidukotte. Sel paaril on rongis kaasas näiteks sült ja soolakurgid, rääkimata kanast. Terve kana pistetakse üheskoos nahka. Pakutakse mullegi, ent keeldun viisakalt. Kes seal kandis rongiga tihti reisivad, teavad, et rongides on peamine söök kiirnuudlid. Nimelt on igas vagunis samovar kuuma veega omast käest võtta. Ka reisisaatjad müüvad muu toidukraami hulgas laia valikut kiirnuudleid.
Astrahanis ja Volgogradis tunnen end kauge lääne turistina, ent Sotšis astun hoopis vaese seljakotiränduri rolli. Broneerisin endale pisikese hotelli tagasihoidliku toakese. Ruumi on umbes kaheksa ruutmeetrit, internetti pole ja kaaslaseks imepisike teler, mis näitab kolme Vene telekanalit. Vaaritada aitab päevinäinud veekeetja.
Linnas on palju mastaapseid sanatooriume ja hotelle. Autopark on märksa rikkalikum ning söögikohtadeski on üpris nooblid road ja vastavad hinnad. Kui Volgogradis saan restoranis söödud meie vääringus umbes viie-kuue euroga, siis Sotšis võib selle summa korrutada vähemalt kahe-kolmega Linn on ilus ja läikima löödud. Sadamas seisavad ridamisi ristluslaevad, mis viivad turiste Mustale merele. Teenindajate suust kuuleb ka inglise keelt – minu jaoks on see harjumatu. Volga ääres pean hakkama saama pudise vene keelega.
Astrahanis mu umbkeelsus vist silma ei torkagi. Kuna seal kandis turiste eriti pole, ei saada tõenäoliselt aru, et olen välismaalane. Paistan lihtsalt veidi aeglase mõtlemise ja ahtra sõnavaraga.
 
Üldse tunnen end seal kui eksinud hing keset kõrbe. Kohaliku loodusloomuuseumi töötajad lausa võpatavad, kui uljalt piletikassa juurde astun. Olen tol päeval vist ainus huviline.
Loomulikult tahan Sotšis ka olümpiaküla ja -parki näha. „Mis te seal vaatate, minge parem randa,” imestab bussijuht. Eesti meediaski on kajastatud, kuidas külas ulub pärast 2014. aasta talimänge tuul ega toimu midagi. Eelmisel aastal levisid kuuldused, et sinna planeeritakse palju kasiinosid. Vähemasti praegu on see jutuks jäänudki. Olümpiakülas on ilusad hooned, ent elavaid hingi seal eriti ei näe. On ainult valvuriputkad, kus mornid töötajad oma päeva mööda saadavad. Bussijuht kehitab õlgu ja ütleb, et äkki olukord muutub. Sotšigi on nende linnade hulgas, kuhu jõuab jalgpalli MM.
Vaevalt linnakesel praegugi ülikehvalt läheb, keskuses turiste jätkub ning rannajoon on varjukesi ja linu täis pikitud. Kiidan seda ühe kohviku teenindajale, kes muigab, et kõik võib ilus paista, oleneb, mis nurga alt vaadata. "
"07.10.2017, 00:05",lp,https://epl.delfi.ee/artikkel/79742136/kristina-kuusk-kirikusse-kuunla-viimine-medalit-ei-too,Kristina Kuusk: kirikusse küünla viimine medalit ei too,"Senisest meediakajastusest võib jääda mulje, et Kuusk on epeenaiskonnas neljanda rivi vasakpoolseim luik, kui kasutada balletitermineid. Asjatundjad on teisel seisukohal. Kuusk pani koos Irina Embrichiga aluse praegusele kuldsele põlvkonnale ja suuresti tänu tema vägevale vehklemisele võideti juulikuus MM-tiitel.
Ometi eelistab Kuusk pigem varjus püsida ja laseb teistel särada. „Klikke ma teie lehele tootma ei hakka, eraelust ei räägi,” kuulutab ta lõbusal ilmel – otsekohene, nagu ta on.
Puhkasin vehklemisest, aga rihma lõdvaks ei lasknud. Toonust tuli hoida. Ma ei suuda üle kahe-kolme päeva ennast liigutamata olla.
Pole seni suutnud rahvajooksude fenomeni mõista. Mulle meeldib üksi sörkida. Nii ei pea muretsema, et kellelegi jalgu jääd või kellestki üle jooksed, mis häiriks ja segaks mõtteid. Klapid on peas, kuulan muusikat või audioraamatut. Jooksutempo? Kümme kilomeetrit keskmiselt tunniga.
Ilmselt, aga õnneks pole vajadust olnud.
Mina ei saanud sedagi. Vanemad aitasid, onult sain katuse pea kohale. Hea kontrast: ajajärk, kus oleme praegu, ja teine, kuhu ei taha kunagi naasta.
Pole iial olnud. Küll aga on olnud tujusid. Pärast kaotust mõtled, et ei taha enam, kaua ma ennast piinan. Aga kohe saan peas asjad korda ning tekib kirg ja viha – järgmine kord panen talle ära! –, mis välistab loobumise.
Me ei pannud neile pingeid ega nõudnud kõva tulemust. Võtsime asja rahulikult ja lasime noortel kasvada. Seetõttu nad nii kiiresti kõvaks saidki.
Arutelu. Vaatame läbi murdepunktid, leiame kaotuse põhjuse. Mitte üksteist süüdistades, vaid analüüsides, et tulevikus vigu vältida. Konstruktiivne kriitika. Igaüks saab ise aru, milline oli tema panus kaotusse. Samal ajal pole vaja kõrvalt kellelegi näpuga näidata. Naiskondlik vehklemine on tundlik ala: ühel päeval sujub ühel, teisel päeval teisel. On olnud sedagi, kui kõik neli on audis.
Jah, siis on võimalik võita kõiki, ka Hiinat.
Eks meil ole oma arvamus 30. kohast… Aga ise oleme süüdi, kui poodiumilt välja jääme. Oleme võib-olla rahva heade tulemustega ära hellitanud.
Neljas koht oli õiglane, ise teenisime selle välja. Selline on sport. Siiski ei saa pärast kaotust nutma jääda. Kui oleksime oma kaotust põdema jäänud, poleks me võib-olla maailmameistrid. Kaotus tegi meid vihaseks ja näljaseks. Muide, tänavusel EM-il neljandaks jäämine – seda peeti katastroofiks – andis tulevikku vaadates hea õppetunni, mille MM-il Saksamaa vastu ära kasutasime. Isegi kui arvad, et võidad vastase, tuleb võit rajal reaalsuseks muuta, sest iseenesest ei tule midagi.
On, aga kui tüdruk tahab maailma tippu jõuda, pakub vehklemine selleks parima võimaluse.
Kõik oleneb minust endast. Tundub, et olen loomult pigem naiskonnavehkleja. Mulle sobib, kui saan teiste eest võidelda, siis on vastutus suurem ja sunnib rohkem pingutama.
Tahad medalit, pead ise tugev olema ja veidi peab olema ka õnne. Mul midagi alati loksub. Võimed on, sähvatust pole. Ehk jääb puudu kalgist julgusest, et nüüd lähen ja panen? Kes teab.
Viisin, ei aidanud. See oli nali. Tegelikult tuleb rajal lihtsalt tugevam olla, muu ei aita.
Pigem kasuks. Olen õppinud õpetusi selekteerima. Kuulan, proovin ja valin välja parima osa.
Väga. Olen talle alati alt üles vaadanud. Usun temasse. Peetriga saab asju arutada ja kahest arvamusest ühe tugeva kokku panna. Ta oskab kuulata ja mõtleb kaasa. Ta ei aja häma, vaid ütleb otse välja, kuidas asjad on. Peeter pole mind muutnud, vaid võimendab tugevaid elemente, lisades üht-teist, et kui esimene ja teine ei tööta, oleks võtta kolmas-neljas-viies. Ka inimesena võtab Peeter mind sellisena, nagu ma olen.
Muu maailm kurdabki, et Eesti vastu on keeruline, sest kõik vehklejad on sedavõrd erinevad. Näiteks Hiina ja Rumeenia naiste stiil on üsna ühesugune, meil vehklevad ainult tartlased – Erika Kirpu ja Julia Beljajeva – sarnaselt, aga mitte ühtemoodi.
Kõik oleneb hetkevormist, solvumismänge me ei mängi. Oled kehv, siis istud pingil. Oled hea, siis järelikult on teised veelgi paremad. Tehakse ju vahetusi. Üldjuhul.
Algul oli teema häiriv, pani asjatud pinged peale. Siis hakkasime mõtlema, et igal elualal on neid, kes soovivad kellegi kohta endale. Vehklemises on aus konkurents, mis viib edasi.
Tegelikult tuleb tänada inimesi mõttesähvatuste eest keegi naiskonnast niisama minema saata. See lisas tuult meie tiibadesse. Ilmselt tahtsime näidata, et väärime kohta naiskonnas.
Kui, siis mõneks ajaks, aga see on vaikus enne tormi. Oleme neljakesi tormiks valmis, karastus on meil hea.
Tema koht on ju magus, eriti nüüd. Kõik tahavad sinna istuda. Tegelikult pole peatreeneri amet moosisöömine. Kaaberma vastutus on suur. Kui kaotame, on tema süüdi, kui võidame, on ta veidi vähem süüdi…
Ütleksin nii, et see aitab edasistele protsessidele kaasa. Saame teha kaks korda päevas trenni ja elada tippsportlase rütmis.
Nüüd pisut leiavad – Nike ja Sportland näiteks pakkusid paaris kampaanias osalemist ning alles on ka vanad sponsorid –, aga meil puudub mänedžer või keegi, kes sponsorite teemaga süsteemselt tegeleks. Niisama nokitsejaid on kogu vehklemismaastik täis. Üks ütleb, et see peaks asja ajama, teine ütleb, et too, kolmas soovitab meil ise treeningute ja võistluste vahel mööda kontoreid toetajaid otsida. Abiks oleks ka see, kui keegi meid autodega aitaks.
Vehklemises ei saa ühtki võistlust lõdvalt võtta. MK-etapid on hüppelaud tiitlivõistlusteks, sest edetabelikoht annab asetuse. Kes tahaks kõige tugevamate riikidega – Hiina või Venemaaga – kohe esimeses ringis kokku minna?!
Ei, ma ei tunne ennast küll teistmoodi. Muutunud on see, et nüüd on üks väga väärtuslik medal juures.
Kes ta on? Kristina Kuusk
Sündinud 16. novembril 1985 Haapsalus
Elukoht: Tallinn
Pikkus ja kaal: 180 cm ja 70 kg
Treener: Peeter Nelis
Maailma edetabel: 25. koht
MM: naiskondlik kuld (2017) ja hõbe (2014)
EM: naiskondlikud kullad (2013 ja 2016) ning pronks (2012)
MK: individuaalne kuld, hõbe ja pronks"
"20.01.2016, 00:10",valismaa,https://epl.delfi.ee/artikkel/73461507/suur-hiina-aeglustumine-kasv-kangub,Suur Hiina aeglustumine. Kasv kängub,"Foto: Reuters/Scanpix
Kui Hiina aevastab, saab maailm palaviku. Seda fraasi on veidi varieeruvas sõnastuses kasutatud nii palju, et see on muutunud klišeeks. Võib-olla on Hiina nüüd aevastanud? Teatati, et eelmisel aastal oli majanduskasv 6,9%.
See aevastus ei tulnud aga üllatusena. Pekingi valitsus oli juba varem teatanud, et ootab 7% kandis kasvu, ja nii läkski. Enamik lääne analüütikuid prognoosis isegi veidi märgatavamat kasvu aeglustumist. Pealegi oli see kooskõlas viimaste aastate langustrendiga. Euroopa Komisjoni hinnangul jätkub aeglustumine järgmisel kahel aastal, vastavalt 6,5% ja 6,2%.

„2015. aastal, seistes silmitsi keerulise rahvusvahelise keskkonna ja suureneva survega majandusele, on partei keskkomitee ja riiginõukogu [s.t valitsus] säilitanud strateegilise fookuse, lahendanud kõikehõlmavalt nii kodumaiseid kui ka rahvusvahelisi ülesandeid ning pidanud kinni üldisest tööplaanist edu saavutamisel. Samal ajal on säilitatud stabiilsus, kohanetud aktiivselt uue normaalsusega ja seda suunatud ning kasutatud uusi praktikaid uute teooriatega. Ühtlasi on partei keskkomitee ja riiginõukogu püüelnud uute strateegiatega uue arengu poole, uuendanud makroregulatsiooni, süvendanud struktuurireforme ning edendanud ettevõtlikkust ja uuendusmeelsust. Selle tulemusena on majandus saavutanud mõõduka, kuid stabiilse ja kindla arengu,” kuulutati pidulikult riikliku statistikabüroo eilses avalduses.
Büroo juht Wang Baoan kasutas ka argisemat kõnepruuki. „Tuleb arvestada, millistes tingimustes selline tulemus saavutati. Praegu rahvusvaheline kaubandus aeglustub, finantsriskid suurenevad. Pole võimalik, et kõik need tegurid ei avalda Hiina majandusele mõju. 6,9% tasemel kasv pole üldsegi madal,” ütles ta.
Tõepoolest, Hiina majanduse kasv on suurem kui näiteks Šveitsil või Saudi Araabial. Sellest hoolimata arvavad analüütikud, et Hiina probleemid – aktsiaturgude kukkumine, majanduskasvu aeglustumine – on päevakorras kogu aasta.
Hiina investeeringulise kasvu mudel on end ammendanud. Aastas saab 10% kasvada madalalt baasilt. Hiina hoidis sellist tempot peaaegu 30 aastat, mida võib imeliseks nimetada.

Paljud analüütikud võtsid eile Hiina käekäigu kohta ettevaatlikult optimistliku seisukoha. „Hiina SKT kasv ei ole kokku kukkumas, kuigi neljanda kvartali näitajad on oodatust veidi madalamad,” ütles Nomura analüütik Gordon Kwan, kes ootab valitsuselt „korralikus seisus” majanduse turgutamiseks lisastiimuleid.
„Tuntakse veidi kergendust, et neljanda kvartali kasv oli 6,8%, mitte näiteks 6%. Kuid on veel vara. Tõeliseks katseks kujunevad esimese kvartali SKT näitajad,” hoiatas ta.
Hiina kisuks hulga teisi riike langusse
Panga UBS kriisistsenaariumi järgi võib Hiina majanduskasv aeglustuda isegi 4% peale. Sel juhul ootab enamikku arenevaid ja osa arenenud turge keeruline aeg.
UBS-i prognoosi kohaselt tooks Hiina 4% aastakasv kaasa majanduslanguse Lõuna-Koreas, Taiwanis, Tais, Malaisias, Singapuris, Hongkongis, Jaapanis, Brasiilias, Argentinas, Venezuelas, Venemaal, Kasahstanis, Ukrainas.
Umbes nullkasv ootab Filipiine, Austraaliat, Lõuna-Aafrikat ja Türgit. Stagneerunud kasvu suudavad 1–2% juures säilitada Tšiili, Peruu, Mehhiko ja Colombia. Kui energiaressursside hinnad jäävad madalaks, kannatavad ka naftatootjaist araabia maad. Olulisematest arenevatest majandustest võivad ­SKT-d üle 3% kasvatada ainult India ja Indoneesia. Euroopa Liitu ja USA-d ei käsitletud."
"07.03.2019, 20:27",kultuur,https://epl.delfi.ee/artikkel/85543385/eksperdid-valisid-eelmisel-aastal-ilmunud-lastekirjanduse-hulgast-valja-oma-lemmikud,Eksperdid valisid eelmisel aastal ilmunud lastekirjanduse hulgast välja oma lemmikud,"Kokku valiti välja 15 lasteraamatut ja 8 noorteraamatut.
Lastekirjanduse uurija Jaanika Palmi arvates on heade laste- ja noorteraamatute valimine tore traditsioon, mille tulemusi innukalt oodatakse. Valik annab ülevaate ilmunust ja peegeldab kenasti meie lastekirjandust selle mitmekülgsuses.
Lastekaitse Liidu juhataja Tõnu Poopuu märksi, et niimodi tekkinud valik aitab ka noortel lugejatel lihtsamini väärt kirjanduse üles leida. ""Kuna teist aastat valitakse ka häid noorteraamatuid, saame öelda, et igas vanuses laps leiab eelmise aasta uudiskirjandusest endale midagi head ja arendavat lugemiseks,“ sõnas Poopuu.
Lastekaitse Liit ja Eesti Lastekirjanduse Keskus annavad tunnustust headele lasteraamatutele välja alates 2009. aastast. See aitab lastel, lapsevanematel ja lastega töötavatel spetsialistidel orienteeruda uudiskirjanduses ja leida lugemisvarasse sisukad raamatud eakohaste illustratsioonidega. 2018. aastast välja antav Hea Noorteraamat pakub huvitavat lugemist eneseleidmise käänulisel ent põneval teel olevatele noortele.
Raamatuid hindavad lastekirjandusega igapäevaselt kokku puutuvad eksperdid Eesti Lastekirjanduse Keskusest, Eesti Lugemisühingust ja Eesti Raamatukoguhoidjate Ühingust. Rahva Raamat varustab ära märgitud raamatud informatiivsete kleepsudega. Nii suuremates kui väiksemates raamatukogudes juhatavad lugejaid “Hea lasteraamatu” ja „Hea noorteraamatu“ juurde plakatid.
Selle aasta heade lasteraamatutega saab tutvuda siin: https://www.lastekaitseliit.ee/lapse6igused/hea-lasteraamat/2018-aastal-ilmunud-head-lasteraamatud/
Selle aasta heade noorteraamatutega saab tutvuda siin: https://www.lastekaitseliit.ee/lapse6igused/hea-lasteraamat/2018-aastal-ilmunud-head-noorteraamatud/"
"16.04.2021, 00:05",uudised,https://epl.delfi.ee/artikkel/93147303/intervjuu-liina-kersna-need-lapsed-kes-tunnevad-end-kodus-oppides-turvalisemalt-see-peaks-naitama-koolile-punast-lippu,"INTERVJUU | Liina Kersna: need lapsed, kes tunnevad end kodus õppides turvalisemalt - see peaks näitama koolile punast lippu","Haridus- ja teadusminister Liina Kersna rahustab lapsi ja vanemaid: kriisis tekkinud õpilünkade tasandamiseks on ministeeriumil alusharidusest ülikoolini küpsenud kindel plaan.
Ma mõistan ülihästi, kui keeruline on töötaval vanemal jätta lasteaialast koju. Lastega pered on selgelt ühes haavatavamas grupis. Näiteks mul on tuttav pere, kus on neli last – kolm õpivad kodus põhikooli distantsõppel, ema-isa teevad kodus kaugtööd, kõige väiksem käib lasteaias. Minu meelest on normaalne, et väike laps saab olla vahepeal lasteaias, kui kellelgi ei ole temaga aega päeval kodus tegeleda. See on täiesti aktsepteeritav.
Nüüdseks on ka õiguskantsler öelnud, et lasteaial ei ole õigust otsustada, kellel on õigust tuua oma laps lasteaeda ja kellel mitte. See on lapsevanema otsus. Ja sellepärast me ka ei pannud lasteaedu kinni – pered on väga erinevates olukordades.
Kahjuks on see praegu üldine kriisis käitumise norm – aga ei tohiks olla –, et me ei julge küsida abi ja öelda, et mul on raske! Kui vaadata värskeid vaimse tervise andmeid, siis 30% elanikke on tundnud viimasel ajal depressiooni. Oleme enda vastu vähem nõudlikud, mitte perfektsionistid. Praegu ongi väga keeruline aeg, suhtume endasse ja teistesse tähelepanelikult ja hoolivalt, muidu me ei pea vastu.
Kahjuks on see praegu üldine kriisis käitumise norm – aga ei tohiks olla –, et me ei julge küsida abi ja öelda, et mul on raske!
Kindlasti peame sellega tegelema. Lasteaiad on kohalike omavalitsuste pidada, aga ministeeriumi poolt saame innustada diskussiooni ja pakkuda mõtteid, kuidas lasteaedade tööd korraldada, nii et viirus võimalikult vähe leviks. See nõuab loovat mõtlemist, aga stressisituatsioonis, nagu oleme seni olnud, on vähe inimesi, kes suudavad loovalt mõelda.
Kui lapsed lähevad 1. klassi, siis kõigepealt tehakse koolis selgeks, mis on nende tase, ning vajaduse korral ühtlustatakse väiksemates gruppides töötades laste teadmisi ja oskusi.
Raskustes võivad olla kõik lapsed, kes liiguvad järgmisse õppeastmesse. Üksnes eelmise kevade distantsõppe kogemuse põhjal tehtud rahvusvahelised analüüsid ülevad, et laste mahajäämus õppetöös on 0,3–0,9 aastat. Distantsõppel on negatiivne mõju ja peame sellega järgmised kaks-kolm aastat süsteemselt tegelema. Oleme kriisist väljumise strateegiasse planeerinud tegevusi iga uue haridusastme alguses, et tuvastada, kellel on õpilüngad, ja aidata tegeleda lünkade täitmisega.
Selleks on meil juba praegu olemas diagnostilised elektroonilised testid, mille abil õpetaja saab ülevaate, mis tasemel lapsed on ja millises valdkonnas on kellelgi mahajäämus, et siis nende lastega edasi tegeleda. Neid teste on juba sadakond, aga arendame neid edasi. Kõik testid on õpetajatele tasuta kättesaadavad ja neid ka kasutatakse.
Eelmise kevade distantsõppe kogemuse põhjal tehtud rahvusvahelised analüüsid ülevad, et laste mahajäämus õppetöös on 0,3–0,9 aastat.
Me ei eelda, et pärast testimist saavad kõik koolid olemasolevate vahendite ja inimestega hakkama. Toetame koole, et nad saaksid palgata lisainimesi, kes tegeleksid lisatuge vajavate lastega. Kui kool on tuvastanud, palju on mahajääjaid, siis arvutame nende laste hulga järgi, kui palju lisavahendeid on kuhugi kooli vaja. Selleks aastaks oleme planeerinud koroonakriisist tingitud tegevusteks 22,6 miljonit eurot. Eraldi pakume arenguprogrammi haridusasutustele, kus on mahajääjaid väga palju, nemad saavad spetsiifilisemat ja põhjalikumat tuge.
Ma usun, et õpilünkade tasandamisega saame hakkama, aga seejuures on oluline, et nii lapsed kui ka vanemad jääksid terveks, ka vaimselt terveks. See on vaja esikohale seada. Kui vaim on katki, on ka õpilünki keeruline tasandada.
Me ju teame, et koolid ongi erineva tasemega, ka tavatingimustes. Samas PISA testi tulemused näitavad, et Eestis on lastel võrdne võimalus saada väga head haridust.
Loomulikult – kui vaatame Eestis ise, siis näeme, et koolide õpetamismetoodikad on ka kontaktõppe puhul väga erinevad. Nüüd on see erinevus ja koolide probleemid distantsõppe kaudu jõudnud iga pere elutuppa. Vanemad näevad rohkem ja selgemalt, mis nende lapse koolis toimub. Siin on aga võimalus korralikuks arenguhüppeks. Kui lapsevanem ei ole rahul sellega, mida näeb, siis tuleks nüüd anda tagasisidet õpetajale, juhtkonnale. Kui see ei aita, siis koolipidajale. Kui seegi ei aita, siis tuleks võtta ühendust ministeeriumiga. Nõustame koole, kuidas asju paremini korraldada.
Koolide õpetamismetoodikad on ka kontaktõppe puhul väga erinevad. Nüüd on see erinevus ja probleemid jõudnud iga pere elutuppa.
Aga kas te ei tahaks neid siis julgustada? Soovitan asja arutada ka klassikaaslaste vanematega, sest sõnum on alati selgem, kui on liitlasi. Koos on ka julgem nõrkustele tähelepanu juhtida. Kriitilist tagasisidet saab anda sõbralikus toonis, mitte ründavalt. Haridusinimesed saavad aru, et areng on normaalne osa ja ka õpetajad arenevad. Paljud neist on kriisis väga kähku uusi asju endale selgeks teinud, see on imetlusväärne.
Muidugi on distantsõppe korralduse paremaks tegemises ka riigil oluline roll. Näiteks õppevara arendamine, et õpetaja ei tunneks, et on jäänud üksi ja talle ei pakuta piisavalt vahendeid, millega distantsõpet läbi viia. Me arendame ka näiteks reaalainete videotunde, mis kataksid kogu õppekava.
Me püüame olla koolidele toeks, et nemad saaksid omakorda olla võimalikult hästi toeks õpilastele.
Ka teadusuuringud kinnitavad, et efektiivse õppimise alus on usalduslik suhe õpetajaga. Tõenäoliselt lähebki praegu ka distantsõppel paremini just nende õpilaste ja õpetajatega, kes on juba varem usaldusliku suhte üles ehitanud. Aga kui mindi distantsõppele sellise suhteta, on praegu väga keeruline õpetada.
Seda on keeruline arvuliselt öelda, sest meie poole pöördutakse eri kanaleid pidi, kirjutatakse ja helistatakse. Isegi minu isiklikus sotsiaalmeedia-chat’is on praegu 26 vastamata kirja võõrastelt inimestelt. Ma ei ole jõudnud neile vastata ja see tekitab süümepiinu. Nii et kõik ei ole ametlikud pöördumised.
Mured jagunevad kaheks. Ühed ütlevad, et videotunde ja kontakte õpetajaga on väga vähe. Kuigi haridusministeeriumi juhend ütleb, et väikeste laste puhul peaks iga päev algama õpetaja kontaktivõtmisega. Teised muretsevad, et laps istub kuus tundi järjest arvuti taga. Me oleme koolidega ühendust võtnud ja püüdnud aidata neid olukordi lahendada.
Koolil on peale hariduse andmise muidki ülesandeid, näiteks sotsiaalsete oskuste arendamine.
Need lapsed, kes tunnevad end kodus õppides turvalisemalt kui koolis… See peaks näitama hoopis koolile punast lippu, et meil on midagi väga valesti. Kuskil on probleem, mida tuleb lahendama hakata, selle asemel et neid lapsi koduseinte vahele jättagi. Peame tegelema põhjustega, miks lapsele meeldib üksi kodus rohkem kui koolis seltskonnas.
Koolil on peale hariduse andmise muidki ülesandeid, näiteks sotsiaalsete oskuste arendamine. Minu mure on pigem see, et lapsed ei tohiks jääda ainult koduseinte vahele.
Siin on mul ka hea näide. Lüllemäe väike armas kool sai juba novembris kõikidesse klassidesse kaamerad ja kui mõni laps oli haige, sai ta osaleda distantsilt. Direktor on mulle öelnud, et sellega olid kõik rahul ja nad soovivad samamoodi jätkata. Kuid siin on üks suur aga: seal koolis on klassid väga väikesed ja õpetaja suudab efektiivsemalt haarata nii seda last, kes on ekraani taga, kui ka seda last, kes on klassis. Suurte klasside puhul on uuringutes leitud, et hübriidõpe on ebaefektiivne.
Vaidlen vastu: see ei tohiks nii olla. Kontaktõppes on konsultatsioonid tegelikult mõeldud kõigile lastele, kelle puhul õpetaja näeb, et midagi on temas muutunud. Pole vahet, kas kolmelisest kaheliseks või viielisest neljaliseks – selle lapsega tuleb kohe suhelda ja kui vaja, kutsuda kooli konsultatsioonile. Samuti saab kutsuda konsultatsioonile lapsi, kes jõuavad kiiremini edasi.
Saime lisaeelarvest kuus miljonit eurot, et korraldada suvel lastelaagreid, millel on kaks eesmärki. Esiteks turgutada laste õpimotivatsiooni ja -huvi – uuringud näitavad, et osa laste motivatsioonile on distantsõpe mõjunud laastavalt, samuti enesehinnangule, nad tunnevad, et ei saa enam asjadega hakkama. Teiseks, et tegeleda õpilünkadega.
Riigi toel saab laagrist osa 50 000 õpilast üle Eesti ja vanemad ei pea midagi juurde maksma.
Laagreid saavad teha koolid, kohalikud omavalitsused, huvihariduskoolid. Need erinevad asutused võiksidki panna seljad kokku – koolid ju teavad, milliseid lapsi nad tahavad kõnetada, ja nad saavad koos oma piirkonnale sobiva laagri disainida.
Riigi toel saab laagrist osa 50 000 õpilast üle Eesti. Toetus on 120 eurot laagrisse tuleva lapse kohta ja vanemad ei pea midagi juurde maksma. Kindlasti tuleb kevade jooksul ülevaade, kus mingid laagrid toimuvad. Lapse saab registreerida sobivasse laagrisse vanem.
Ma loodan, et nad räägivad õpetaja ja perega selle otsuse enne läbi. Riigieksamit saab teha ka järgmisel aastal, kui näiteks noorel on tekkinud kindel plaan, et ta läheb ülikooli, kus eksami tulemust on vaja. Nii 9. kui ka 12. klassis saab võtta lisa-aasta, kus saab olla kooli nimekirjas ja läbida näiteks eksamiaineid soovi korral uuesti. Õpilasele tehakse individuaalne õppekava ja ta saab pärast seda teha riigieksami. Ta ei jää seejuures klassi kordama ega pea kõiki aineid uuesti läbima.
See on väga suur häbi, kui selline pettus tuleb välja. Gümnaasiumijuhid on öelnud, et see test siiski ei ole ainuke mõõdupuu, mille alusel nad lapsi valivad. Lapsed kutsutakse vestlusele ja alles pärast seda tehakse otsus. Kui keegi on teinud testi ülihästi, siis kontrollitakse ka vestlusel üle, kas need teadmised vastavad tõele.
Põhikoolieksamid toimuvad klassiruumis ja on kohustuslikud, aga nende tulemustest ei olene kooli lõpetamine. Tulemus läheb kirja protsendina saadud punktidest. Põhikooli- ja gümnaasiumiseaduse muudatuse üks eesmärke on lubada kõikides kooliastmetes sõnalisi hinnanguid numbriliste asemel. See on võimalus, mitte kohustus ja seda otsustab iga kool ise. Üldjuhul hinnatakse ikkagi numbriliselt. Eelmisel aastal oli samasugune võimalus, kuid seda kasutati väga vähestes ainetes, eriti gümnaasiumiastmes, eelkõige muusikas, kehalises, inimeseõpetuses.
Paraku on väga palju neid, kes ei lähe testi tegema. 40% eksaminande ütles, et läheb, aga ootasime suuremat aktiivsust. Aktiivsus on kooliti väga erinev, päris palju on gümnaasiume, kus 100% õpilasi läheb testima. See näitab, et kool on võtnud asja tõsiselt, teinud teavitustööd lõpetajatele ja lapsevanematele. Aga need, kes on kuue kuu jooksul koroona läbi põdenud, ei peagi proovi andma. Neid on abiturientide seas eri hinnangute järgi 20%. Aga muidugi pole testimine ainus ohutusmeede, mida eksamil kasutatakse.
Neid abituriente, kes on kuue kuu jooksul koroona läbi põdenud, on eri hinnangute järgi 20%.
See on hea õppetund: me pole ühiskonnas teadvustanud, et testimine annab meile võimaluse vabamaks ühiskonnaks. Meie seadused ei luba testimist kohustuseks teha. Austrias teevad õpilased ja õpetajad kaks korda nädalas kiirteste – see on soovituslik, aga seda teevad praktiliselt kõik. Tänu sellele on nad avastanud 5000 nakatumisjuhtumit. Nad on saanud aru, et see on vaid väike ebamugavus selle nimel, et hoida ühiskonda lahti, ning enda ja teiste suhtes vastutustundlik käitumine.
Üldhariduskoolides on neist haridustöötajatest, kes soovisid, esimese doosiga vaktsineeritud üle 90%. End soovis vaktsineerida alla 60% õpetajaid. Praegu käib haridustöötajate vaktsineerimine teise doosiga, mida soovitas ka ekspertidest koosnev vaktsineerimise komisjon.
Alusharidusega on lood kehvemad, vaktsineerida soovijatest on küll vaktsineeritud 80%, aga end soovis vaktsineerida vaid veidi üle 40%. See pole kahjuks suur protsent, aga kõik need õpetajad, kes soovivad veel lasta end vaktsineerida, saavad seda teha. Vaktsineerimise kohta on vaja veel teavitustööd teha. Sügiseks, ma loodan, on see protsent juba suurem.
Oluline on, et koolid saaksid aru, et õhutamine on efektiivne meede! CO2 andurid on kindlasti kõige odavam ja kiirem viis jälgida õhu kvaliteeti. Õhu kvaliteet on oluline ka õpiedukuse pärast, mitte ainult viiruse leviku vähendamiseks. Lisaeelarvega suunasime 30 miljonit eurot kohalikele omavalitsustele investeeringuteks, mida soovitasime kasutada ka haridusasutuste õhukvaliteedi parandamiseks. Seda raha saab kasutada ka selleks, et CO2 andureid kooli osta. Väga oluline on sellesse investeerida. Ma muidugi väga loodan, et sügiseks annab positiivse mõju ka õpetajate vaktsineerimine.
Jah, saavad. Soovitan lapsevanematel oma kohalikust omavalitsusest uurida, kas nende kooli ostetakse CO2 andurid või kuidas on koolipidajal kavas kooli õhu kvaliteeti parandada.
Kiirteste hakkame koolides süsteemsemalt kasutama sügisest, aga sel kevadel saame väärtuslikku kogemust eksaminandide testimisest. Seda küll mitte kiirtesti, vaid kurguloputusvedelikuga, mis on PCR-meetodil analüüsitav test.
Tulevikus ideaalis ei lähe enam kogu klass kohe kaheks nädalaks distantsõppele, kui klassis on koroonapositiivne.
Saime lisaeelarvega 850 000 eurot, et osta haridusasutustele kiirteste. Me ei suuda teha küll ilmselt päris nii nagu Austrias ja Suurbritannias, kus kaks korda nädalas kiirtestitakse kõiki – see on väga kallis. Kuid teadlased ütlevad, et väga hea on juba seegi, kui haridusasutuses avastatakse haige, siis tema lähikontaktsed testitakse. Haiged lähevad distantsile, negatiivse proovi andnud jäävad kooli. Tehakse ka järelproov, sest haigus võib hiljem välja lüüa. Aga igal juhul suurendab see nende laste arvu, kes saavad jääda kontaktõppele. Tulevikus ideaalis ei lähe enam kogu klass kohe kaheks nädalaks distantsõppele, kui klassis on koroonapositiivne.
Mina ei tahaks küll seda lootust praegu ära võtta. Ma ikka loodan, et see nakatumiskõver läheb hooga allapoole ka Ida-Virumaal ja Harjumaal. Märkimisväärne langus on juba ju toimunud. Kui suudame nüüd koolivaheajal hoida kontaktide arvu väiksena ja mitte minna koolivaheajal välismaale perepuhkusele ning veedame selle asemel hoopis aega õues kevadilma nautides, siis on meil lootust. Välismaise perepuhkuse puhul tuleb arvestada, et naastes peab olema kümme päeva eneseisolatsioonis ja need lapsed ei saa sel ajal kooli.
Teadusnõukoda tõi arutluse alla võimaluse, et kui Harjumaal ja Ida-Virumaal koole avada, siis teha tingimuseks, et seal on 50% täitumus, mis tähendab, et kõik lapsed ei saa korraga koolis sees olla. 1.–4. klassi laste puhul on väga palju võimalik teha õuesõpet ja me kirjutame koolidele ka vastavad juhendid. Aga kõigepealt ootame ära, mida nakatumisnäitajad tuleval nädalal näitavad."
"11.04.2017, 00:07",uudised,https://epl.delfi.ee/artikkel/77844032/tartlased-jaid-pooleks-aastaks-kaarsillata,Tartlased jäid pooleks aastaks Kaarsillata,"Eile algas Tartu Kaarsilla ümberehitus ja sild suleti pooleks aastaks liikluseks.
Rekonstrueerimise ajal remonditakse silla põhikonstruktsioonid ja laiendatakse silda mõlemalt poolelt meetri jagu. Välja ehitatakse uued peale- ja mahatulekud ning silla kesklinnapoolses osas ka kaldapromenaade ühendav sillaalune kergliiklustee. Samuti tulevad sillale uued valgustus- ja elektrisüsteemid.
Kaarsilla remont kestab sügiseni, uuenenud sild on kavas liiklusele avada oktoobris.
Remondi ajal on Emajõe ületuseks võimalik kasutada kaht lähedal asuvat silda, Võidu silda ja Vabaduse silda. Üle Võidu silla jõge ületades tuleb teha umbes 700-meetrine ring ja üle Vabaduse silla minnes umbes kilomeetrine ring."
"22.10.2016, 00:05",lp,https://epl.delfi.ee/artikkel/75995229/vara-veel-rosbergile-parga-kaela-riputada,Vara veel Rosbergile pärga kaela riputada,"Maailm on Nico Rosbergile juba meistripärja kaela riputanud. Enne nelja viimast võidukihutamist – esimene neist peetakse sel pühapäeval USA-s – on tema edu tiimikaaslase, kahekordse maailmameistri Lewis Hamiltoni ees 33 punkti.
Ajakirjanikud pärisid pressikonverentsil Hamiltonilt, kuidas ta tiitli kaotamise vastu võtab. „Rahulikult nagu mees,” vastas Hamilton, ent palus hoogu maha tõmmata, sest jagamata on veel sada punkti. „Ka suured meistrid on edu maha mänginud. Autospordis pole miski võimatu.”
Hamiltonil on õigus. Imesid on varemgi sündinud. Meenutame siin F1 sarja viit dramaatilisemat tagant tulekut ja möödaminekut. Selgema pildi loomiseks on kõik punktivahed tänapäevase skaala järgi teisendatud.
2010. Kaks etappi enne lõppu oli Sebastian Vettel alles neljas, liidrist Fernando Alonsost 25 punkti maas. Ent siis hakkas saatusejumalanna talle pöialt hoidma. Vettel võitis kaks järgmist võidusõitu, viimases panid aga nii Alonso kui ka Webber, kes olid temast punktiarvestuses eespool, taktikaga puusse ja sakslane noppis esimese meistritiitli neljast.
2007. Enne kaht viimast etappi juhtis Hamilton Kimi Räikköneni ees 42,5 punktiga. Siis hakkas juhtuma. Hiinas triumfeeris Räikkönen, Hamilton katkestas. Brasiilias oli soomlane taas esimene, Hamilton aga lõpetas seitsmendana, Alonso kolmandana ja mõlemad kaotasid meistritiitli ühe punktiga.
1986. Kui sõitmata oli kaks etappi, oli Alain Prost alles kolmas, kaotades liider Nigel Mansellile 30,5 punktiga. Eelviimasel etapil sõitis Prost teiseks ja vähendas vahet. Viimasel piisanuks Mansellil tiitli kindlustamiseks kolmandast kohast, kuid ta autol lõhkes rehv. Prost võitis ja võis hakata tšempionina šampanjat pritsima.
1983. Meistriks pidanuks tulema Prost, kes juhtis neli etappi enne lõppu 39 punktiga Nelson Piquet’ ees. Alustuseks põrkasid nad Hollandis kokku ja katkestasid. Itaalias jäi Prost turbo probleemide tõttu raja veerde, Piquet võitis. Samuti Euroopa GP-l, kus Prost oli teine, ja suurest vahest oligi järel ainult kaks punkti. LAV-s piisas Piquet’l kolmandast kohast, sest Prosti turbo lagunes jälle.
1964. Kui sõitmata oli kolm etappi, oli Graham Hillil John Surteesi ees 36-punktine edumaa. Järgmisel kahel võidusõidul sai Surtees esimese ja teise koha, Hill katkestas ja võitis. Otsustaval etapil Mehhikos rammis Surteesi tiimikaaslane Lorenzo Bandini esmalt Hilli autot, millest kadus jõud ja kiirus. Seejärel lubas teisel kohal püsinud Bandini viimasel ringil Surteesi endast mööda. Surtees krooniti tšempioniks ühepunktise vahega Hilli ees."
"06.08.2019, 00:10",arvamus,https://epl.delfi.ee/artikkel/87046917/leonore-riitsalu-oleviku-mina-teeb-tuleviku-minale-liiga-valikuvabaduse-varjukuljed,Leonore Riitsalu: oleviku-mina teeb tuleviku-minale liiga. Valikuvabaduse varjuküljed,"Kirjutasin hiljuti arenguseire keskusele analüüsi tuleviku-minu rahalisest heaolust. Ma ei leidnud ühestki riigist näidet, kus suurem pensionivalikute hulk ja valikuvabadus oleks parandanud elanike pikaajalist rahalist heaolu. Meile küll meeldib vabadus ise valida, aga keerukad investeerimisotsused, millele saame tagasisidet kauges tulevikus, jätame pigem tegemata. Arvukad valikuvõimalused tekitavad ebakindlust ja meelitavad otsuse tegemist edasi lükkama, jättes tulevase rahalise heaolu keskpärasele tasemele.
Rahaline heaolu tähendab võimet hoida oma praegust elustiili ja saavutada kaugemas tulevikus soovitud elustiil. Praegust rahalist heaolu on võrdlemisi lihtne hinnata: kas tulen iga kuu oma rahaliste kohustustega toime või mitte? Ka teistega võrrelda on lihtne – näen ju, millise autoga naabrimees sõidab, millist nutitelefoni kasutab kolleeg ja kus reisivad sõbrad.
Rahalise heaolu teise poole ehk tuleviku kindlustamisega on märksa raskem. Kuidas ma tean, kui kaua ma elan? Äkki ei olegi pensioniks raha tarvis, sest ei ela nii kaua? Kuidas teada saada, kui palju raha tuleks soovitud elustiili kindlustamiseks praegu kasvama panna? Isegi sellele on tüütu mõelda, milline see soovitud elustiil võiks olla. Seegi pole kindel, mis on mulle 30 aasta pärast oluline ja ka jõukohane.
Oleviku-mina teab, millist heaolu on praegu võimalik paarikümne euro kulutamisest saada. Märksa raskem on ette kujutada, mida saaks ja tahaks tulevikus osta, kui need paarkümmend eurot praegu investeerida. Sellepärast kipuvad inimesed tegutsema pigem oma lähema tuleviku heaolu parandamise nimel, mõtlemata piisavalt tuleviku-minu vajadustele.
Pensioniteemad on Eestis viimasel ajal palju jutuks olnud. Vabadus ise oma pensionivarasid juhtida tundub paljudele hea lahendusena. Ent vabadus oma raha ise investeerida on meil olnud kogu aeg, sellest hoolimata investeerib Eestis väärtpaberitesse vaid mõni protsent elanikkonnast ja vabatahtlikku ehk kolmandasse pensionisambasse kogub kindlustuslepingu või fondi kaudu raha alla 100 000 inimese.
Seega pole põhjust uskuda, et suurem osa kohustuslikesse pensionifondidesse kogutud raha vabatahtlikult tuleviku nimel investeeritakse. Vältimaks seda, et inimesed oma tuleviku-mina rahalise heaolu kindlustamata jätavad, võiks teisest sambast raha välja võtta olla üksjagu tülikas.
Käitumisökonoomika uuringud on tõestanud, et inimesed ei hakka keerukaid valikuid tegema, vaid valivad kergema vastupanu tee. See tähendab, et nad ei tee pigem midagi ja määravaks saab vaikimisi seatud valik. Eestis võiks teise samba vabatahtlikuks muutumise korral selliseks vaikevalikuks olla teise sambasse raha koguma jäämine. Kes siiski kindlasti soovib pensioniraha välja võtta, võiks selle kätte saada teadlikku soovi avaldades. Need aga, kes on pigem ebaleval seisukohal, jätkaksid automaatselt raha kogumist. Vähemalt seni, kuni on jõudnud kindla otsuseni.
Abistamaks inimestel oma tuleviku-mina seisukohalt arukaid otsuseid teha, võiks teavitustöö täita eelkõige kahte eesmärki. Esiteks aidata endale silme ette manada, milline võiks olla mu elu ühel tavalisel 2050. aasta päeval. Millised on minu soovid ja vajadused ning ka võimalused? Kus ma üldse elan? Milliseid valikuid saan ja pean praegu tegema, selleks et saaksin siis oma eluga rahul olla? Alles selle mõtteharjutuse järel tasuks rääkida arvudest ja investeerimisviisidest.
Teiseks, inimestel, kes otsustavad hakata ise oma pensioniraha investeerima, oleks hea aidata arukaid investeerimisotsuseid teha. Eesti keeles on küll võimalik eri investeerimisviiside kohta lugeda nii veebilehtedelt, blogidest kui ka raamatuist, aga nendeni jõudmiseks on vaja lisatõuget. Investeerimismaailm tundub keeruline ja inimene võib arvata, et parem on oma nina sinna üldse mitte toppida.
Teise samba vabatahtlikuks muutmise korral on oluline inimestele alustuseks meeliköitvalt selgitada, millised alternatiivid neil üldse on. Vastasel korral tundub valikuvariantide hulk liiga segadust tekitav. Sellest tulenevalt leitakse, et lihtsam on tuleviku-mina ohverdada ja hoopis oleviku-minale midagi meelepärast soetada."
"31.08.2016, 00:10",kultuur,https://epl.delfi.ee/artikkel/75486617/kuningas-kristiina-huvitav-sisu-kesine-teostus,"„Kuningas Kristiina”. Huvitav sisu, kesine teostus","Soome režissööri Mika Kaurismäki 22. täispikk mängufilm „Kuningas Kristiina” püüab avada Rootsi ajaloo ühe huvitavama valitseja, kuningas Gustav II Adolfi tütre Kristiina (Malin Buska) põnevat lugu.
Filmi järgi on Kristiinat kasvatatud mehelikult, nii et noorest naisest kujuneb meherõivaid eelistav jõuline valitseja, keda iseloomustab teadmishimu. Kiiresti läheb ta valitseva korraga pahuksisse: uute vallutuste asemel soovib Kristiina sõlmida rahu, tunneb huvi tollaste ketserlike mõtlejate ja mõtete vastu, on abielu ning naise kui abikaasa ja pärijate tootja rolli vastu, flirdib luterlikus riigis katoliiklusega, loobub lõpuks 27-aastaselt troonist ja läheb elama katoliiklikku Roomasse.
Film võitis Montréali filmifestivalil parima naisosatäitja ja publiku auhinna ning loos on palju huvitavat materjali, intriige ja keerukust, kuid paraku ei ole see eriti põnevalt välja kukkunud. Malin Buska ei ole peategelase rollis halb: ta suudab näidata Kristiina ühelt poolt jõulist iseloomu ning teisalt lapselikku ja ebaküpset käitumist. Samal ajal on ta liiga üheselt alati tusane ja nüansivaene, suutmata avada Kristiina sisemaailma. Ebaveenvusele aitab kaasa ka keelevalik – näitlejatele suhu pandud inglise keel mõjub kohati deklaratiivselt nagu päheõpitud tekst loomuliku kõne asemel.
Kristiina tegelaskuju on ka varem kinolinale toodud. Filmis „Kuninganna Kristiina” (1933) astus Rootsi valitsejanna rollis üles Greta Garbo. Kahes linateoses on sisulisi erinevusi. Kaurismäki film räägib Kristiina allasurutud tunnetest ja armastusest kauni kammerneitsi Ebba Sparre (Sarah Gadon) vastu, mistõttu puhkes skandaal ja Kristiina läks Rooma eksiili. 1933. aasta filmis on samuti keelatud armastuse lugu, kuid mehe ja naise vahel. Kuninganna kohta lugedes näib, et Kaurismäki film on ajaloole lähemal, aga ei ole selge, kuivõrd on tegemist kahe naise kirgliku armastuslooga, kuivõrd Kaurismäki tõlgendusega kuninganna ja kammerneitsi suhetest.
Silma torkab, isegi riivab ka filmi kunstiline pool. Oleme vaatajatena harjunud teatud tüüpi ajalooliste draamadega, mis on tavaliselt suurejoonelised, uhkete kostüümide ja hingematvate dramaatiliste stseenidega. Seda Kaurismäki filmis ei ole.
Kas kunstilise poole tagasihoidlikkus on taotluslik? Kas režissöör ongi soovinud kujutada 17. sajandi Rootsi õukonna tagasihoidlikkust? Võib-olla isegi muuta „suured” kuningad ja kuningannad maalähedasemaks ning näidata, et nad ei erine kuigivõrd tavamatsist? Või on mängus midagi praktilisemat nagu filmi eelarve, mis seadis piirid? Nende küsimuste vastust ei tea. Kuidas ka ei oleks, filmis on stseene justkui halvast jõuluetendusest, kus ka iga laps märkab, et jõuluvanal on võlts­habe ees.
Soome, Kanada, Rootsi, Saksamaa,
Prantsusmaa (2015)
Režissöör: Mika Kaurismäki
Osades: Malin Buska, Sarah Gadon, Michael Nyqvist, Lucas Bryant
Kinodes alates 31. augustist"
"07.05.2018, 00:05",uudised,https://epl.delfi.ee/artikkel/81993825/hooldusabita-jaanud-pere-sai-lopuks-lahenduse-poeg-saab-benita-kodusse-jaada,Hooldusabita jäänud pere sai lõpuks lahenduse: poeg saab Benita Kodusse jääda,"Tallinna linn otsustas hakata tasuma Kristjan Mesila hooldushaiglakoha eest, mida tema isa Tiit Mesila oli talle pikalt taotlenud.
Märtsis kirjutas Eesti Päevaleht isast ja pojast, kelle riik ja Tallinna linn olid abita jätnud: karkude najal liikuv 75-aastane Tiit Mesila hooldas üksi oma osalt halvatud 45-aastast poega Kristjanit. Kristjan on hooldust vajanud alates teisest eluaastast, kui ta kukkus töötajate hooletuse tõttu Merimetsa nakkushaigla kolmandalt korruselt alla.
Tiit Mesila oli juba pikalt üritanud saada pojale sobivat hooldekodukohta, aga linn ja riik ei suutnud lahenduses kokku leppida ega neile seda pakkuda. Esialgu ajasid riigi ja linna esindajad vastutust teineteise kraesse ka Eesti Päevalehele vastates. Kuigi riik märkis, et Kristjanil on õigus erihoolekandeteenusele, mille eest maksab riik, oli teenusele pikk järjekord. Ent linn ei olnud esialgu kindel, et hooldus, mis sisaldab ka õendusabi, on nende vastutada.
Pärast Eesti Päevalehe päringuid ja uusi kohtumisi Tiit Mesilaga tegi Kesklinna linnaosavalitsus ettepaneku siiski tasuda osalt Kristjani hoolduse eest Benita Kodus, kuhu Tiit Mesila oli pojale enda operatsiooni ajaks ajutise peatuspaiga leidnud.
„Kesklinna valitsuse sotsiaalhoolekande osakond on uurinud, millised Põhja-Eesti hoolekandeasutused pakuvad K. Mesilale vajalikku teenust temale vajalikul ajal. Selgus, et niisugune asutus on vaid Benita Kodu. Sellest lähtudes on Tallinna linn otsustanud katta K. Mesila hoolekandekulud soovitud mahus,” teatas Kesklinna linnaosavanem Vladimir Svet. Seejärel pidi otsuse kinnitama Tallinna sotsiaal- ja tervishoiuamet, mis tegi seda 2. mail. Neli päeva hiljem ehk eile oleks lõppenud Kristjani õigus olla Benita Kodus.
Linn jätab endale õiguse viia Kristjan vajaduse korral teise hoolekandeasutusse. Sotsiaalkindlustusamet (SKA) peaks tasuma ka terapeutilise rehabilitatsiooni eest, aga selle korraldamine pole veel selge.
„Muidugi tore, et linn sellise otsuse tegi, aitäh selle eest. Aga kardan, et ilma Eesti Päevaleheta poleks me selleni jõudnud. Ajakirjandusel on õnneks mõju,” nentis Tiit Mesila, kes on ka ajakirjanikuna tegutsenud ja oli Matsalu loodusfilmide festivali korraldaja.
Ent sotsiaalhoolekandesüsteem laiemalt tema hinnangul ei toimi. „Süsteem, millega puudega inimesel tuleb kokku puutuda, koosneb eraldi alasüsteemidest, mis omavahel suurt ei kohtu: KOV, linna sotsiaal- ja tervishoiuamet ja riiklik SKA, haigekassa, töötukassa.” Kui inimene vajab konkreetset lahendust, kukub ta nende võrkude vahelt läbi.
Mesila on asutuste vahel joostes ja poja vajadusi tõendades pidanud aastaid tegelema ka pojale töövõimetuse ja puude määramisega. „Süsteem ei tunnista eluaegseid puudeid – puudub ühtne andmebaas, kust kõik asjassepuutuvad saaksid autentse info,” kahetses Mesila. „Tundub, et süsteem on pigem ametniku- kui kliendikeskne. Probleeme üritatakse lahendada uute töökohtade loomise ja kontrolli tõhustamisega [minister Kaia Iva artikkel EPL-is],” arvas Mesila.
Tema sõnul võiks õppust võtta Soome sotsiaalkindlustussüsteemist KELA. „Kuuldavasti tuleb seal ametnik ise inimese juurde koju uurima, missugust abi vajatakse,” märkis ta, et nii võiks ka Eestis olla."
"14.03.2016, 11:50",arileht,https://epl.delfi.ee/artikkel/73939767/tooinspektsioon-viib-labi-erakorralise-kontrolli,Tööinspektsioon viib läbi erakorralise kontrolli,"Kontrolli eesmärk on ennetada ehitajatega toimuvaid tööõnnetusi, mille põhjuseks on kukkumist takistavate vahendite puudumine või nende ebaõige kasutamine.
Ehitussektor on kõrge ohuhinnanguga valdkond, mida Tööinspektsioon hoiab kõrgendatud tähelepanu all. Sellest hoolimata toimuvad jätkuvalt ehitusobjektidel tööõnnetused, kus töötaja saab rängalt kannatada või hukkub. Pea kõiki neid õnnetusi oleks olnud võimalik ära hoida, kui tööandja ja töötaja oleks suurema tõsidusega suhtunud ohutuse tagamisse kõrgustes töötamisel. „Külastame ehitusobjekte täpset aega ette teatamata ning rikkumiste avastamisel alustame väärteomenetlusi. Elu näitab, et juhendamine ja puudustele tähelepanu juhtimine pole loodetavat mõju avaldanud. Ehk sunnivad trahvid ohutu töötamise nõudeid eiravaid tööandjaid ja töötajaid oma käitumist muutma,"" ütles Tööinspektsiooni peadirektori asetäitja töökeskkonna järelevalve ja arengu alal Apo Oja.
Kahe nädala jooksul kontrollib Tööinspektsioon üle Eesti võimalikult palju ehitusobjekte. Kontrolli tulemuste kokkuvõte avalikustatakse käesoleva aasta aprillikuu jooksul.
2015. aastal toimus ehitussektoris 410 tööõnnetust. Neist kergeid oli 288, raskeid 119 ning surmaga lõppes kolm õnnetust."
"31.08.2016, 07:31",kultuur,https://epl.delfi.ee/artikkel/75476587/raamatukatke-lembit-uustulndi-ruutuemanda-sundroom,"RAAMATUKATKE: Lembit Uustulndi ""Ruutuemanda sündroom""","Eesti päritolu luurajate Leo Tamme ja Thomas Thamericki tegutsemisele kaasa elades saab lugeja osa põnevatest ja vahel koguni verd tarretama panevatest sündmustest, mis leiavad aset mitmel mandril ja mitme luureagentuuri kabinettides – see on tõeline silmaringi avardamise retk. Poolt maailma hõlmava võrgu niite lahti harutades jõutakse välja ka „Estonia” hukkumise võimaliku põhjuseni. Aga Saaremaal upitab suur kollane kuu ikka end laidude ja saarte tagant mere kohale ja paistab, et maailma parim paik on siiski Kuressaare all lahes asuv Laiamadal.
--
Heleroheline sõiduauto VAZ-2106 peatus Kuressaare linnusepargi väravas. Sellest väljus keskmist kasvu sportlik mees, ringutas mõnuga ja hingas täiel rinnal sisse oktoobrikuu karget mereõhku. Sügis pani vanas pargis värvid elama. Oli üks selliseid haruldasi päevi, kui päike lasi palgel veel särada, viimaseid aegu enne saabuvaid novembritorme uhkeldasid pargipuud kirevates leherüüdes ning õhus hõljus kõdu lõhna.Võõras lukustas auto uksed, heitis professionaalse kõrvalpilgu selja taha jäävale Lossi tänavale ning peites süütevõtmed halli vihmajope taskusse, võttis suuna linnusesse viivale puusillale. Mehe nõtke samm, sirge rüht ja liigutuste sihipärasus andsid tunnistust treenitud kehast. Hallide silmade pilk terasraamis prillide taga oli uuriv, juurdlev ja intelligentne, nende omanikku oleks vabalt võinud teadustöötajaks pidada. Võõras ei kandnud peakatet. Tema juuksed olid lühikeseks pöetud ning kõrvaltvaatajal oleks väga raske olnud otsustada, kas tegu on blondi või üleni halli peaga. Kortsud laubal ja silmanurkades ning saatuse soovil tahtekindlaks vormitud suu lubasid pakkuda mehele aastaid rohkem, kui oleks võinud ta energilistest liigutustest arvata.Õõnsalt kõmisesid sammud puitsillal. Pööramata pead, kasutades prillide klaase, mis spetsiaalselt selliseks ehitatud, kontrollis võõras oma seljatagust. Alampolkovnik Leonid Ivanovitš Tamov jäi nähtuga rahule, jälitust ei olnud. Aastaid tagasi õpetati Sõjaväediplomaatia akadeemias, et parim agent on see, kes sulandub üldisesse rahvamassi ja sarnaneb nii vähe kui võimalik inimestele filmides ja kirjanduses ette- söödetud kujutlustega. Kategooriliselt oli keelatud kanda muste prille, hoida kaabut silmadel ja käsi taskus, käia ülestõstetud kraega. Salapilku, piilumist üle õla, peeti aga luuraja suurimaks vaenlaseks, ülimaks ebaprofessionaalsuseks, millega võis end kergesti reeta. Seepärast tuli igal agendil oma kõnnakut, silmavaadet ja hingamist eritreeningus lihvida. Kohe alguses pidi saama selgeks ja igavesti mällu ning olemusse juurutatud - käitu pingevabalt, ilma võltsi ja mängitud osatäitmiseta.
Leo Tamm, sellise nime all tunti alampolkovnik Tamovit Eesti NSV Geoloogia Instituudis, kus ta varem kattevarju all töötas, oli üle pika aja Eestis tagasi. Mees astus rinnatise juurde, toetus käsipuule ja jäi mõtlikult vallikraavi vett silmitsema. Ta oli viis aastat ära olnud ja praeguste ajalooliselt otsustavate sündmuste puhul oli see väga pikk aeg.Terve flotill sinikaelparte, kes olid harjunud lootma inimeste heldusele, võtsid valjusti prääksudes ja kiirelt ujudes kursi sillale. Linnud tõuklesid paremate kohtade pärast, pladistasid, häälitsesid rahulolematult ja riidlesid, kuid mees sillal oli oma mõtetega kaugel. Viie aasta eest, kui Leo oli arvanud oma karjääri lõppenud olevat, kutsus Akvaarium ta välja ja suunas eriülesandega Indo-Hiinasse. Tagasi oli Tamm saabunud juba Eesti Vabariiki, olgugi et seda nimetust Moskva kõrgetes ametkondades ei pruugitud. Juba 1985. aastal, kui Mihhail Gorbatšov tüüri juurde pääses, oli selge, et muutused on tulekul, et need aga nii totaalsed on, seda ei osanud isegi Gorbi karta.16. novembril 1988, kui Eesti NSV Ülemnõukogu võttis vastu deklaratsiooni “Eesti NSV suveräänsusest”, oli Leo Tai Kuningriigis. Ta tutvus dokumendiga välisajakirjanduses ning mäletas praeguseni tunnet, mis teda oli vallanud. Lausa hulljulge aktsioon! Mingi pisike 1-miljoniline rahvakild võtab kätte ja kuulutab 165 miljonile: fuck you! – kõrgem võim Eestis kuulub meie võimuorganitele ja NSV Liidu seadused kehtivad meil nii palju, kui meie suvatseme neid tunnistada. See oli lugemisvara, mis pani uhkust tundma, samas ka muretsema. Alampolkovnik Tamov tundis liialt hästi NSV Liidu masinavärki ja hoolimatust, millega seda kasutati. 30. märtsil 1990. aastal sai Eestist vabariik.Leo pilk libises lossitornile, mille mastis nõrgas meretuules lehvis uhkelt sinimustvalge trikoloor. Seda oli ilus vaadata. Olgugi et aastaid olnud GRU palgal, ei unustanud ta hetkekski oma eesti päritolu ja Saaremaa juuri. Ta oli nendele asjadele palju mõelnud, ja eriti pärast 1983. aasta fiaskot Lemaanias. Elu oli teda kokku viinud väga huvitavate inimestega ja õpetanud, et musta ning valge vahel on terve palett värvitoone, mis olenevalt objektiivsetest ja subjektiivsetest põhjustest inimsaatusteks vormitakse. Eks nii oli ka Leo Tammega. Ei olnud temal, vaevalt aastasel lapsel, süüd, kui 1940. aastal koos emaga Venemaale küüditati, mis hiljem tema saatusele hoopis uue suuna andis.Kopsides kepiga lähenes linna poolt kookus vanainimene. Kübar tema peas ja mantel seljas olid teenelised, kuid puhtad.“Mes te’s nendest lindudest sii ilmataegu narritate?” päris ta ning uuris võõrast teraselt läbi vanaaegsete kunstsarvest raamis prillide. Ootamata vastust, harutas mammi kilekotist kolm-neli korralikku saiaviilu, mudis peeneks puruks ja raputas söömaaja üle käsipuu vette.“Tere ka teile,” kummardas Leo viisakalt. “Kogu söögikraam puha Savisaare talongide peal, söödate kõik lindudele ära?”“Talungide pääl, talungide pääl,” tänitas vanamammi pahaselt, “kust jumalalinnud taiva all seda täädma peaksid.” Korraks heideti karm pilk võõrale. Partidel oli pidu. Tiibu soputades, valjusti prääksudes ja kiseldes kippus vägisi tüliks.“Näädsa, täitsa kisma kut riigipiraka pärast,” kommenteeris vanamammi juba leplikumalt ja piilus uuesti võõrast. Leo Tamm tundis end selle pilgu all veidi süüdlaslikult.“Vaada see üks, noh näete, sellel oo söuke valge lauk otsa ees, selle nimi oo Gorbi,” sihtis vanainimese pahklik näpp linde. “Ja see teine, vot-vot, jah, just see, kes praegast teisele nokaga lagipähe virutas, vot see oo Boriss.” Asi hakkas Leole nalja tegema ning huvitatult nihkus ta lähemale.“Vabandage,” pöördus ta viisakalt vanamammi poole, “ma pole kohalik, ei teadnud teie vallikraavipoliitikutele süüa kaasa tuua.”“Nojah, seda ma isi ka arvasi, et pöle meite kandi mees,“ võeti vabandused vastu. “Meite inimestel pöle aiga kallil tööajal vallikraavi vett passida.”Leo jättis torke tähele panemata ja päris:“On teil siin ainult Nõukogude Liidu poliitikud või ujuvad ameeriklaste Bush ja sakslaste Kohl ka kusagil ringi?”Mammi pöördus uuesti külalist silmitsema ja nähes mehe silmis naerusädet, torises heatahtlikult:“Äh, mes meitel nende suure ilma sakstega asja, saaks kudagi iseendagagi hakkama.”“Selge,” soostus Leo, “aga miks ikkagi Gorbi ja Boriss?”“Äi sii ole saladust miskit,” vastas mammi ja murendas peos järjekordset saiaviilu. “See valge lauguga ongit umbest kut Gorbi.” Vanainimese konksus sõrm sihtis üle käsipuu lindu. “Vaada, ma viska nüüd saia ja kudagi ei suuda mees otsustada, kas riskida söprade ja tuttavate nokahoopidega ja tormata oort söögi järele vöi hoida naasama körvale ning passida seda va välisabi.” Kaks erku sinist silma uurisid Tamme. “No vaada nüüd, noh vaada, kuda kihutab, vesi vahtus taga, korra nagu tahaks menna, siis jälle mette, ja tolku äi üht – pühi nokk puhtaks.” Mammi tõmbas kujundlikult üle kipras huulte.”Täpselt nagu Gorbi – korra vöitleb hirmkangesti viinuska vastu, siis unub asi hoopis, tahaks nagu kapitalismust, aga näädsa kommunismusest lahti äi saa. No mine veta kindi!”Külapoliitik oli asja olemust väga täpselt tabanud. Mõttes aplodeeris Leo vallikraavi perenaisele.
--
Lembit Uustulndi ""Ruutuemanda sündroom"" on 5. septembrini 2016 saadaval vaid 6 euro eest. Vaata lisa!"
"04.10.2018, 21:01",kultuur,https://epl.delfi.ee/artikkel/83896171/huumor-kui-elu-dessert-ja-piiride-kompamine,Huumor kui elu dessert ja piiride kompamine,"Paul Piik: Mul kui korraldajal on tekkinud rohkem kindlust ja arusaamist, kuidas panna huumorit hästi toimima, nagu näiteks milliseid saale valida, kuidas šõud üles ehitada. Saad aru, et mingid asjad toimivad paremini kui teised. Ei paku huumorit näiteks maja katusel või kuskil vabas õhus.
Kaarel Nõmmik: Kohalik huumorimaastik on noor ja ebaühtlane. Asi areneb, aga killustatus püsib. Eesti stand-up’il on kaks eri suunda, millest üks hoiab täiesti eraldi. Comedy Estonia koomikud on toredad ja on tulnud signaale, et nad tahaksid ka meiega vahel koostööd teha, aga neil on despoot, kes ei luba ja keerab meilegi käru. Juht käib ka esinemiskohtades manipuleerimas, et kohad, kus nemad esinevad, jääksid ainult neile ja meie ei saaks seal esineda. Samal ajal meie neile blokki ei pane, aga tema esitab omanikele ultimaatumeid. See on alatu ja vastik. Vastik pinge, mida ei tahaks, on nendega õhus olnud algusest peale. Öeldakse, et eestlased on riiakad ega saa omavahel läbi, aga näed, selleks oli ikka vaja välismaalast, kes tõmbaks kiilu eestlaste vahele.
P. P.: Esimese festivali ajal mõtlesime, et annaks kellelegi naljastipendiumi, et maastik saaks areneda. Andsimegi Fopaale ja nüüd see toimib ja on avatud kõigile.
P. P.: Väga ruttu said otsa inimesed või asutused, kellele seda jagada. Tegijaid on nii vähe.
K. N.: Mina olen näiteks põhikohaga disainer. Meil peabki olema hübriidsüsteem. Ma ei kujuta ette, et teeksin ainult stand-up-komöödiat. Mulle meeldib vaheldus. Nüüd on ka tänu stand-up’ile tulnud valikuid: sketšide kirjutamine, eraesinemised, galad jms. Sellega on palju uksi avanenud.
P. P.: Paljudel just restorani või baari avanud inimestel on esimene mõte, et oleks lahe, kui iga nädal toimuks siin püstijalakomöödia. Meiega võetakse ühendust ja uuritakse, kas me ei tahaks olla partnerid. Ütlen alati, et see kestab kuu aega, siis on ring täis. Sul ei ole nii palju materjali, just inimmaterjali, kes tegeleks stand-up’iga iga päev ja suudaks pidevalt juurde toota.
K. N.: Olen käinud New Yorgi komöödiaklubides, paljudes roteeruvad samad inimesed sama kavaga, aga kuna see on Manhattan, siis iga kord on uus punt kuulajaid. Eestis käib keegi teises kohas samal üritusel ja siis kurdab, et on neid nalju juba kuulnud.
P. P.: Komöödiaklubi Eestis ei töötaks. See jääb mingil ajal end kordama ja võib-olla hakkad otsima koomikut sealt, kust pole mõtet otsida, aga kedagi on vaja lavale tuua. Lõpuks võtad lihtsalt kellegi, kes pole veel üldse valmis.
K. N.: Praegu on tekkinud juba üleküllus. Tegime nädal tagasi uues kohas ja esimest korda Fopaa ajaloos ei olnud täismaja. Algusaastatel pidime võitlema inimestega, kes tahtsid maksku mis maksab sisse saada. Nüüd on pilt natuke teine, üritusi on palju juurde tulnud.
P. P.: Teles käib kõik vaatajate arvu järgi. Kui sa lähed telesse tegema nalja, siis see peab olema üpriski laia labidaga nali, aga see ei käivita paljusid koomikuid. Sa tahaksid teha nalja, mis ka sulle endale huvitav tundub. Seni on vaade paljuski teistmoodi olnud: kõigepealt tuleb produtsendil idee, siis tuleb kontseptsioon ja kirjutaja otsitakse viimasel minutil. Näiteks mulle öeldakse, et nädalaga oleks vaja. Ja siis mõtled, et miks seda ei oleks saanud aasta aega ette valmistada ja siis alles turule tulla. Loogika on nihkes. Viimasena jõutakse selleni, et kes meil neid nalju kirjutab.
K. N.: Mujal maailmas on head minisarjad, näiteks kuueosalised, aga meil pead terve hooaja kütma mingit sousti, nii et veri ninast väljas ja see pole lõpuks naljakas. Taksomeeter tiksub ja kõik käib aja peale, aga sellisest asjast ei tule midagi head. Seda on näha. Ma ei taha vaadatagi, mis teles toimub. Ma arvan, et rahvast ei tohiks alahinnata, tegime FreshGo sketše, kus meil oli loominguline vabadus. Seda vaatas väga palju inimesi. Lühikesed asjad on head. Nali ongi nagu dessert, see ei saa olla puder või leib, mida iga päev antakse.
K. N.: See on keeruline küsimus. Kas sa lähed lavale, sest tahad koomikuks saada või on sul midagi sees, mida tahad lihtsalt välja öelda? See on väga sügavalt psühholoogiasse ja filosoofiasse kalduv teema. On ka neid, kes elus on väga naljakad tüübid, aga lavale ei lähe. Või kui lähevad, jäävad kinni. Minu eesmärk ei ole kunagi olnud nalja teha. Mul on iga päev hunnik mõtteid, millest tahan rääkida. Aga mul pole kunagi olnud eesmärki õppida ära ideaalse nalja kirjutamine või mingi ideaalstruktuur. Võib-olla ma jäängi asjaarmastajaks, olen leppinud sellega. Eestis on tüüpe, kes teevad seda elukutseliselt, aga mulle meeldib huumor ikkagi desserdina mu elus.
K. N.: Mu vanaema küsib, kas ropendate laval, et vanasti tehti partei üle nalja ja keegi ei ropendanud. Vaatad vanu asju ja ega alati naera. Mõned ajatud koomikud, naljad, sarjad on, aga muidugi huumor muutub ajas. Praegu „Meelejahutajat” ei viitsiks üldse kuulata. Tänapäeval Charlie Chaplinit vaadates ka enam ei naera.
P. P.: Mingid tüvitekstid on ikka.
K. N.: Jah, mingid asjad korduvad, aga praegused noored vaatavad kõike skrollides: ahhaha ja kiiresti järgmine asi. Meemiajastu. Väga kiired trigger’id, pead ühe sekundiga pihta saama. Build-up’i nii palju pole, vaid hetkepauk. See on kindlasti muutunud. Küsimus on, kas robotid võtavad meie töö ära.
K. N.: Ei vist...
P. P.: Robotid saavad ainult absurdinalju teha...
K. N.: Lapsena oli mul esimene asi „Armastus kolme apelsini” vastu. Naersin hullult. See oli meeletu elamus. Käisin seda umbes kümme korda teatris vaatamas. „Prügikast” oli Vanalinnastuudios Baskiniga. Ma olin 5–6-aastane, aga oli tilk püksis naljakas. Priit Aimla ja Eino Baskin olid nõukaajal kõige lähedasem asi stand-up’ile.
P. P.: Kui „Kreisiraadio” tuli, siis olid naelutatud teleka ette ja vaatasid otsast lõpuni.
K. N.: Siiani on neil mõned sketšid väga head. Sellele ei ole suudetud Eestis veel rivaali leida. Kõik „Tujurikkujad” ja mis me ise oleme ka teinud... siiani vahel vaatan „Kreisiraadio” asju ja naeran siiralt.
P. P.: „Tujurikkuja” tegi seda, et tõstis sketši tehnilist taset ja kvaliteeti.
K. N.: Eestis seda veel ei ole, et koomikuid naljade eest karistatakse. Ja ei tea, kas ka siia jõuab, meis on palju sellist robustset talupoega, aga kümne aasta pärast võib-olla jõuab. Mujal maailmas peavad koomikud tänapäeval palju oma naljade pärast vabandust paluma, ka kümne aasta taguste naljade eest. Inimesed käisid šõul, suurem osa naeris naljade üle, aga üks kuri sotsiaalse õiguse eest võitleja postitas mingi nalja Twitterisse ja siis pead hiljem vabandust paluma. Või mõni koomik eemaldatakse areenilt, lepingud lõpetatakse. Huumoris sa pead piire kompama, keegi saab alati haiget, siin ei ole muud võimalust. Huumor ei ole vaakumis.
K. N.: Nali mängibki üldistamisel ja äärmustel. Sa ei saa teha loetelu, et ma ei mõelnud, et kõik mehed, koerad jne on sellised. Pärast igat nalja tuleks tärniga tekst juurde, et tegu on naljaga, mehed ja naised on tegelikult samasugused jne. See oleks komöödia surm.
P. P.: Esinejana võetakse ka positsioone: oled teadlikult šovinist või äpu või kõiketeadja, võtad mingi stereotüübi ja miksid selle millegagi, mis on sulle omane. Sa ei saa ühe kava sees olla šovinist ja naiste õiguste eest võitleja. Mõjuks veidralt. Ka on küsimus selles, kes sa oled ja kuidas räägid. Kaarel, Tigran ja Mattias on väga erineva stiiliga ja kui hakata nende nalju ümber tõstma, siis see ei toimiks – kui Kaarel teeks armeenlaste üle nalja, oleks see päris paha. Aga Tigran teeb, see on tema läbitunnetatud teema.
K. N.: Olen irvitanud feminismi ja keskkonnafašismi üle kõvasti, aga oleneb, kuidas sa seda räägid. Ma hoian end kursis ja pigem väljendan hämmastust mingite teemade üle, mis mind häirivad, näiteks ühiskonna vastuolud ja pseudomoraal, topeltstandardid. Tänapäeval läheb liiale EKRE ja Trumpi teemad on koomiku jaoks nagu kõige lihtsama tee valmine.
P. P.: Oleneb, kuidas serveerida, aga kipub jah olema nii, et need, kes valivad Trumpi või EKRE, lahendavad seda alati ärapanija postistioonilt. Ja inimene mõtleb, et olen lugenud seda uudist, parem paku midagi, mille peale ma ise ei ole mõelnud.
K. N.: See on tundlikkuse küsimus, asjad eskaleeruvad kiiresti. Kui Lenny Bruce taheti vangi panna, arreteeriti naljade eest, mida ta tegi, siis kõik reageerisid, et sõnavabadust rünnatakse. Praegu annavad inimesed koomikuid üles. See on kurb. On mingi punt sotsiaalse õigluse sõdalasi, kes hakkavad midagi säutsuma ja siis ongi pekkis. Eks me peame muidugi rafineerima seda, mida laval räägime, aga kui sõnavabadust hakata liiga piirama, siis ei saagi laval teada, mis toimib ja mis mitte. Keelame ühiskondlikult mingid teemad ära, ütleme, mida tohib mõelda ja öelda ja mida mitte. See on miiniväljal kõndimine. Stand-up on seda nagunii, aga kui kontroll läheb liiga jõhkraks, siis kaob lõbu ära. Ei saagi aru, mis on naljakas ja mis mitte, kui mõtled kogu aeg, et see kedagi ei solvaks.
P. P.: Samas saab ka sellist nalja teha. Kõik oleneb ülesande püstitusest, kas alustad näiteks juba nii ropult, et esimesest naljast alates üritad inimesi šokeerida või teistpidi – teed sellise ümmarguse Seinfieldi (Jerome Allen Seinfeld on Ameerika stand-up-koomik – toim) stiilis kava, mis võib olla samuti naljakas.
P. P.: Mingi vastutus peab jääma. Sa ei saa koomikuna võtta positsiooni, kui tajud, et ühiskonnas on mingi probleem. Näiteks ise pooldad võrdõiguslikkust, aga oma kavaga hea nalja nimel teed vastupidist. Võid öelda küll, et ma tegin nalja, aga sorry, sa aitad kaasa selle probleemi süvenemisele. Mingi taju peab olema, mitte et solvan ja alandan teisi, aga jube head naljad on.
K. N.: Stand-up on olnud see koht, kus meil ei ole mingit agendat, mingeid asju, mille nimel võitleme. Me ei saa võtta mingit postistiooni, et kõik võitleme selle nimel, räägime ainult neid nalju, see oleks halb. Sõnavabadus ikka lõpuni välja. Ja selle kaudu, kas inimesed naeravad või mitte ja kas endal on pärast hea või s... tunne, teed järelduse. Me ei saa asju põranda alla lükata. See on väga keeruline teema. Kui „Tujurikkujas” oli Estonia-sketš, siis ma panin end selle inimese rolli, kes on Estonial kaotanud lähedase ja vaatab aastavahetuse saadet. Tundsin neile kaasa, sest see oli ikkagi liiga värske. Ja inimene ei olnud vabatahtlikult läinud komöödiaüritusele, vaid sattus ERR-is kogemata selle nalja sisse. See on minu jaoks probleem. Meie ürituse nimi ongi Fopaa sellepärast, et vahel paneme puusse ja vahepeal ei saa aru, kust läheb piir. Huumor ongi piiride kompamine, aga erinevus on selles, kus sa mida teed.
KOMÖÖDIAFESTIVAL
„Tallinn Comedy Festival 2018”
9.–12. oktoobril Tallinnas
Viiendat korda toimuv festival toob Tallinna lavadele nelja päeva jooksul ligi 20 esinejat Eestist ja mujalt maailmast.
Korraldavad Kinoteater ja Komeediklubi"
"15.02.2018, 00:05",uudised,https://epl.delfi.ee/artikkel/81113539/noorte-raamidest-valja-motlemist-tuleb-rohkem-uhiskonna-heaks-kasutada,Noorte „raamidest välja mõtlemist” tuleb rohkem ühiskonna heaks kasutada,"Nädala alguses kohtusid Tartu ülikoolis kaheksa riigi teadlased, et üheskoos teha vahekokkuvõtteid CATCH EyoU uuringust, mis hõlmab pilguheitu noorte inimeste ühiskondlikule aktiivsusele ja passiivsusele üle Euroopa. Kuigi Eesti noored on aktiivsed näiteks veebikeskkondades arutledes või vabatahtlikus töös osaledes, siis vajaka jääb huvist traditsioonilisemate osalusvormide vastu, tõdes uuringu Eesti-poolne koordinaator, Tartu ülikooli ühiskonnateaduste instituudi sotsioloogia professor Veronika Kalmus.
„Siin võib olla oht, kui aktiivsus kanaliseerib üksnes online-keskkondadesse või vabatahtliku töösse – mis kahtlemata on väga positiivsed nähtused –, siis paraku jääb selle kõrval tagaplaanile näiteks valimistel osalemine, mis ometigi on üks väheseid väga selgeid võimalusi poliitikat mõjutada. Meil on näide 2016. aasta valimistest, kus tulemused kujunesid selliseks paljuski seetõttu, et noorte osalus oli tagasihoidlikum. Kui noored ei tule valimiskastide juurde, siis nad ikkagi lubavad seda, et vanemad põlvkonnad otsustavad nende eest tuleviku,” viitas Kalmus Brexiti ja USA presidendivalimiste tulemustele.
Teadlased arutlesidki oma ettekannetes peamiselt selle üle, kuidas ärgitada noori kogu Euroopas ühiskonna vastu rohkem huvi tundma. Üldine tõdemus on, et teadmine, kuidas neil üldse oleks võimalik ühiskonnas aktiivne olla, peaks noorteni jõudma koolisüsteemi kaudu.
„Noortel on värske vaade ühiskonnaelule, probleemidele ja sellele, mida annaks ära teha, et kõigil oleks ühiskonnas parem elada. Noorte arvamusest on igal juhul kasu. Nad võivad tulla selliste asjade peale, mille peale vanemate põlvkondade esindajad lihtsalt ei tule, sest nad üles kasvanud teises kontekstis. „Kastist välja mõtlemine” on küll kulunud väljend, kuid noored suudavad seda siiski palju tõenäolisemalt pakkuda,” lisas Kalmus.
Örebro ülikooli poliitikateaduste professor Erik Amnå märkis, et poliitilised kriisid maailmas on ärgitanud ka noorte suuremat poliitikahuvi ja maailma sündmused võetakse koolis arutusele.
„Kui me soovime ühiskonnas üldist muutust saavutada, siis selle jaoks peavad olema meil parimad võimalikud koolid, et anda lastele parim võimalus olla aktiivne või ka teadlikult passiivne. Et koolide tase oleks hea, on vaja lahti saada põhimõttelisest ebavõrdsusest,” märkis Amnå.
Projektis löövad kaasa ka rahvusvahelise noortekogu esindajad, kes esitasid mõned oma ideed ka Tartus toimunud kohtumisel. „Näiteks, et koolides antav kodanikuharidus oleks võimalikult noortelähedane, vähem formaalne ja teadmiste kontrollile suunatud ning võimaldaks pigem teha noortel asju, mis neile päriselt korda lähevad,” vahendas Kalmus „Rahvusvahelise noortepaneeli esindaja tegi veel radikaalsemaid soovitusi, kus ta leidis, et juba õpetajate valikul peaks tegelikult silmas pidama, et tulevased õpetajad suudaksid kõnetada tänapäeva noori. Ei saa öelda, et ma kahe käega sellele alla kirjutaksin, aga teisalt on see jällegi noorte poolt läbimõeldud idee, mitte lahmimisi öeldud.”"
"14.08.2020, 00:05",lp,https://epl.delfi.ee/artikkel/90718109/zuleihha-siberimaal,Zuleihha Siberimaal,"Tegu on sarjaga, mis nautis Venemaal eelmisel telehooajal suurimat vaatajamenu. Sari põhineb tatari kirjaniku Guzel Jahhina (1977) 2015. aastal ilmunud romaanil (ee 2017), mis pälvis suurt tähelepanu ja tunnustust. See pärjati Venemaa mitme maineka kirjandusauhinnaga ja on praeguseks tõlgitud 30 keelde. Perekonnaloost inspireeritud romaan keskendub autori vanaemale, noorele tatari talunaisele, kes 1930. aastal kodutalust Siberisse küüditati. Üks nüüdisaja tuntumaid vene kirjanikke Ljudmila Ulitskaja on saatesõnas nimetanud romaani „suurepäraseks debüüdiks, millele on iseloomulik tõelise kirjanduse tunnus – see tabab otse südamesse”.
Sarja esimesed osad tekitasid Venemaa avalikkuses pöörase tormi.
Kuna romaani on nimetatud väga filmilikuks (kuuldavasti valmiski tekst esialgu stsenaariumina, mille autor pärast romaaniks vormistas), oli ilmselge, et selle kinolinale või teleekraanile jõudmine oli kõigest aja küsimus. 2019. aasta kevadel esilinastuski kanalil Rossija-1 kaheksaosaline telesari „Zuleihha avab silmad”.
Seriaali tegevus algab 1930. aastal, mil Venemaal hoogustub kollektiviseerimine. Verinoor tatarlanna Zuleihha on pandud mehele endast 30 aastat vanemale jõukale Murtazale. Hiljem kaotab ta kõik neli sünnitatud tütart ning temast saab ämma ja mehe peksukott. Zuleihha mees jääb vara peitmisega punaarmeelastele vahele ja lastakse maha. Zuleihha küüditatakse koos saatusekaaslastega inimtühja Siberi taigasse, kuhu nad jäetakse kahe sae, kastitäie padrunite ja paari kotitäie söögikraamiga oma saatust ootama. Algab vaevarikas robinsonielu, kus 30 uusasukat – venelased, tatarlased, moslemid ja kristlased, kriminaalid ja kõrgintelligents – peavad mitte millestki ära elama ja ellu jääma. Muidugi on omal kohal kaunis loodus, pingelised inimsuhted ja keeruline armastuslugu.
Ka enamikul näitlejatel ei ole oma rollidega suurt midagi peale hakata, sest need on ilmselt juba käsikirjas nõrgad. Peategelast Zuleihhat mängiv tatari staarnäitlejanna Tšulpan Halatova ütleb kogu kaheksaosalise sarja jooksul kõigest mõne lause. Oma tegelase siseelu peab ta esitama kehakeele ja dramaatiliste pilkudega. Pikki sõnatuid kaadreid pilkude mänguga on sarjas üldse tähelepanuväärselt palju.
Teisalt on sarja teema värske. Vene filme ei jõua meie ekraanidele just eriti tihti. Küüditamine ja Siberi elu on eestlastele tuttav teema, millele kaasa elada. On võimalik tuttavaks saada uute nimedega Vene filmikunstis. Ja lõpuks on romantikaihalejatele sarjas ka väga sordiini all hoitud, kuid ikkagi armastuslugu.
„Zuleihha avab silmad”"
"05.11.2019, 00:05",sport,https://epl.delfi.ee/artikkel/87968863/kius-jonn-ja-igavesti-kestev-tuli,"Kius, jonn ja igavesti kestev tüli","Kuigi Nelli Differt on koduses naiste vehklemise edetabelis 3. kohal ja peaks reeglite järgi mahtuma kindlalt järgmisele MK-etapile sõitvasse koondisse, jääb uks tema ees suletuks. Koondise peatreener Kaido Kaaberma sõnul ei kehtivat koondise kokkupaneku 3 + 1 süsteem neile, kes koondise treeningulaagrites ei käi. Seega on juba aastaid koondise uksele koputanud, kuid seni ikka välja jäänud Differti seis endine. Hoolimata sellest, et ta on hooaja alguses näidanud head vehklemist ja vääriks kindlasti ka võimalust.
Iseenesest on hea, kui reeglitest suudetakse kinni pidada. Samal ajal on tegemist olukorraga, mis jätab tõlgendamiseks üsna vabad käed ja isegi alaliidu president Margus Hanson tunnistas Eesti Päevalehele, et tekkinud olukord võimaldab ajada kiusu.
Totter olukord sai tekkida seoses Eesti vehklemises valitseva kahe leeri vastasseisuga. Haapsalus treener Helen Nelis-Naukase juhendamisel harjutavat Differtit kutsuti oktoobris Ukrainas toimunud koondise treeningulaagrisse, kuid esilagu oli tingimus, et ta katab oma kulud ise. Kui aga Differt võitis Splitis MK-sarja satelliitturniiri ja tõusis koduses edetabelis 4. kohale, saatis peatreener Kaaberma talle sõnumi, et nüüd on alaliit valmis tema kulud kinni maksma.
Selleks ajaks oli laagri alguseni jäänud napilt nädal ja Differtil olid juba teised plaanid tehtud. Ta lähtus põhimõttest: kes maksab, tellib ka muusika, ja otsustas minna laagerdama hoopis Prantsusmaale. Differt oli Eesti tippvehklejatest ka ainus, kes osales reitingupunke andvatel Läänemaa meistrivõistlustel. See tõstiski ta edetabelis 3. kohale. Kogu loo taustal tasub meenutada, et Nelis-Naukas ja Kaaberma on omavahelises suhtluses piltlikult öeldes nagu nagu kass ja koer.
Juriidiliselt on Kaabermal õigus. Vehklemisliidu treenerite töörühm võttis mullu augustis vastu otsuse, mis kohustab koondislastel täitma peatreeneri määratud ettevalmistusplaani. Iseenesest loogiline, kuid paradoks peitub selles, et esialgu oleks Differt pidanud koondises rassima oma kulu ja kirjadega.
Kuigi treenerite töörühma kuulub ka Differti treener Nelis-Naukas, kinnitab sportlane, et polnud laagris osalemise kohustusest teadlik. „Kuidas saab olla laager, mille eest ise maksan, kohustuslik?” küsib ta. Justkui ei saagi… Töö kõrvalt tipptasemel sportiva inimese jaoks on keeruline teha ka nädalase etteteatamisajaga oma plaanidesse suuri muutusi.
Süsteemi vildakusele viitab ka selgusetus, millal oleks Differtil võimalik end siiski koondisse murda. Kaaberma rõhutab, et koondisest väljajätmine pole karistus, vaid reeglite tõlgendamine. Räägib sellestki, et sportlane näitas teistele koondislastele selja pööramisega oma suhtumist ja ta ei mõista, kuidas Differt koondise laagris rassinud naistele otsa vaatab.
Naeltega pole uks Differti ees siiski kinni löödud. Individuaalselt on tal MK-etappidel osalemine võimalik ja Kaaberma kinnitas, et heade tulemuste korral on tal võimalik naasta ka võistkonnavõistluses osalevate naiste valikusse. Seda loodab ka Differt ise.
Kõik oleks palju lihtsam, kui Kaaberma ja Nelis-Naukas sõjakirve maha mataksid. Intriigide punumise ja teineteisele kaigaste kodaratesse viskamise asemel jääks sel juhul alles vaid puhas sport. See oleks aus, kuid sellele loota näib aastaid toimunu taustal lollide lohutusena. Kuna seda ei juhtu, peab juhatus tagama, et kivikõvade persoonide kokkupõrkes ei kannataks sportlased. Praegu kannatavad."
"21.01.2021, 17:30",lp,https://epl.delfi.ee/artikkel/92257257/kaja-kallase-moesonumid,Kaja Kallase moesõnumid,"Kuusiku arvates on Kaja Kallas aastate jooksul oma stiilile kindlaks jäänud. „Kuid peaministri amet eeldab nii naise kui ka mehe puhul kindlasti just sellele inimesele omast stiili ja ühtset joont selle hoidmisel. Suuremat viimistletust nii riietuses kui ka välimuses,” sõnas Kuusik.
Millise soovituse armastatud stilist Kajale annaks? „Soovitaksin tal ka välimuses mõjuda värskelt ja uut energiat süstivalt. See on ju see, mida igalt uuelt valitsuselt oodatakse. Miks mitte seda ka välimusega esile tuua?” arvas Kuusik."
"14.08.2017, 00:05",arileht,https://epl.delfi.ee/artikkel/79133866/tallinna-kaubamaja-sondeerib-pinda-jargmiseks-suurtehinguks,Tallinna Kaubamaja sondeerib pinda järgmiseks suurtehinguks?,"Keset suurt suve kulutavad Tallinna Kaubamaja Grupi juhid investeerimispankade uksi, on Ärilehele vihjatud. Kas Tallinna Kaubamaja kavatseb aktsiaid emiteerida, laenu võtta või võlakirju emiteerida, selleks et Kaubamaja ümberehitust rahastada? Või käiakse nõu küsimas, mida teha Läti kinnisvaraga? „Praegu meil midagi avaldamis- või kommenteerimisküpset ei ole,” jättis Tallinna Kaubamaja Grupi juhatuse esimees Raul Puusepp neile küsimustele vastamata. „Eks erinevaid teemasid on jooksvalt töös kogu aeg.”
Üks investeerimispank, kelle jutul väidetavasti käidi, oli Redgate Capital. Selle vanempartner Aare Tammemäe jäi oma kommentaaris samuti üldsõnaliseks. „Suhtleme igapäevaselt paljude oluliste Eesti ettevõtetega. Mitte iga külastus ei tähenda aga automaatselt projekti toimumist. Tavapraktika on see, et ettevõtted ise kommenteerivad enda asju, nõustajatel ei ole õigust seda teha ja eriti kindlasti ei saa ma kommenteerida Tallinna Kaubamaja ega teiste börsiettevõtete tegemisi,” sõnas ta Ärilehele.
„Kaubamaja on kontserni NG Investeeringud osa ehk laiem kui ainult Kaubamaja. Nii et teemasid [mida arutada] võiks olla mitmeid, kuigi kontsern on ettevaatlik laieneja,” kommenteeris sõltumatu finantsnõustaja Nordic CF Advisory partner Alar Voitka. „Üks, mis lahendust vajab, on kindlasti uue Kaubamaja ehituse finantseerimine. Ka põhisektoris on ikka konsolideerimisruumi.”
Kaubamaja Grupil on teadupärast suured plaanid oma lipulaeva Tallinna Kaubamajaga, mis saab ehitustööde käigus praegusest kaks ja pool korda suuremaks. Protsess on liikuma pandud. Juunis kuulutati koostöös Tallinna linnaplaneerimise ameti ja arhitektide liiduga välja arhitektuurivõistlus Kaubamaja kvartali ehk Gonsiori tn 2 / Rävala pst 6 kinnistute uushoonestamiseks. Võistlustööde esitamise tähtaeg on 21. september. Selle võitjaga alustatakse projekteerimisläbirääkimisi. Seega läheb veel aega isegi ehitusloa saamiseni, rääkimata sellest, kui kopp maasse lüüakse ja suuri summasid tarvis läheb. Tööde maksumuse kohta saab infot ilmselt alles börsiteate kaudu, kui kuulutatakse välja ehituslepingu võitja.
Hiljuti autoäri laiendamisest teatanud Kaubamaja puhul ei saa välistada ka soovi osta üles mõni teine kauplusekett. Nimelt teatas grupp juuli algul, et asutab lõunanaabrite juures uue tütarfirma Verte Auto SIA ja hakkab Lätis autosid müüma. Veidi hiljem samal kuul täpsustati, et tegu on Škoda uute ja kasutatud autode müügi- ja teeninduskeskusega.
Peale selle on Selveril ammu ostetud, kuid jõude seisma jäänud krunte, millest vaid osale jõuti ehitada kauplused. Võib-olla kavatseb Kaubamaja hoopis Lätis asuvad krundid müüa või hakata lõunanaabrite juures Selvereid taaskäivitama. Krundid ostis Tallinna Kaubamaja veidi üle kümne aasta tagasi Saksa jaekaubandushiiult Lidlilt. Kümnes eri kohas asuvate 22 kinnistu kogupindala oli 80 609 ruutmeetrit ja tehingu maksumus käibemaksuta oli veidi üle 16 miljoni euro.
Selver sai esimesed kauplused tööle, aga siis tuli majanduskriis, mille sügavus ja sellest toibumise raskus ületas Lätis märgatavalt Eestis kogetut. Läti Selverite käive oli 2009. aastal 9,6 miljonit eurot, puhaskahjum 9,3 miljonit eurot.
Läti majanduskeskkonna järsu halvenemise tõttu otsustati tütarettevõtte SIA Selver Latvia äritegevus külmutada ja töötajad koondada. 2009. aasta lõpu seisuga oli Läti kuuest Selveri kauplusest suletud juba viis. Praegu kasvab Läti majandus jälle ja Lidl kiikab pärast Leedu vallutamist peale Eesti taas ka Läti turu poole. Vahest sooviks Lidl nüüd Läti krundid tagasi osta?
Kaubamaja Grupp AS
2017. aasta kuue kuu auditeerimata majandustulemused
2017. aasta teises kvartalis suurenes müük kõige rohkem autokaubanduse segmendis, kus võideti suuremahulisi hankeid. Suur osa oli müügitulu kasvus ka Selveril, kus teises kvartalis avati kolm uut kauplust, kuid märkimisväärselt rohkem müüsid ka võrreldavad kauplused. Jõuliselt on arenenud grupi e-kaubandus, mille müügitulu mullusega võrreldes kahekordistus."
"17.10.2019, 16:45",arvamus,https://epl.delfi.ee/artikkel/87785065/priit-loogi-kone-uuest-ennustusvahendist-kui-oue-peal-on-naha-surnu-jalajalgi-voib-oodata-mannikabide-kuivamist,"Priit Loogi kõne uuest ennustusvahendist: kui õue peal on näha surnu jalajälgi, võib oodata männikäbide kuivamist","Head sõbrad. Eestlastel on palju häid omadusi ja üheks nendest on hämmastav võime ette näha tulevikku. 
Näiteks teab iga meie riigi kodanik, et kui ööbik laksutab ja toomingal õied lahti löövad, on õige aeg kartul maha panna. Paljudes peredes on endiselt au sees iidne tava laenata sealt tema põit ning selle plekke ja kriime uurides kindlaks teha, mis ilm tuleb täna aasta pärast. Kui eestlane näeb lendavat puuki, siis teab ta õnnetust oodata, ning kui õue peal on näha surnu jalajälgi, võib oodata männikäbide kuivamist.
Iga poliitik teab, et kui valimispäeva hommikul sajab vihma, siis kindlasti just nimelt tema valija ei tule, ning iga ajakirjanik suudab klikkide arvu järgi kindlaks teha, mis teema järgmised kümme päeva meie ühiskonda lõhestab.
Uus ennustusvahend
Täna paneme ühiselt virtuaalsesse mulda uue ennustusvahendi - tõetamme."
"18.03.2019, 00:05",sport,https://epl.delfi.ee/artikkel/85627179/kalev-pakkus-elamuse-voit-himkile,"Kalev pakkus elamuse, võit Himkile","Himki pole midagi müstilist, mis sest, et meeskonna eelarve on kümneid kordi suurem kui Kalevil. Nendega annab mängida ja kodupubliku toel ka kivist vett välja pigistada. Publikut pilgeni tulvil Kalevi spordihallis oli lubavaid hetki küll ja veel. Mõlemal poolajal sai Kalev mitmel korral vahe kahekohaliseks, aga märtsi ilmadele kohaselt sulas edu kevadise lume kombel kole kiiresti.
Alustati maruliselt, kahe ja poole minutiga jõuti 9 : 2 ette. Teist kuud Himkit juhendav Rimas Kurtinaitis oli sunnitud ruttu sekkuma. Aga hoog oli juba sees. Arnett Moultrie vedamisel tuiskas Kalev kiirrongina, Himki üritas lihtsalt sammu pidada. Ameeriklaselt poolajaga 22 punkti, visked väljakult 8/9. Arvestades mängupilti, juhtis Himki pärast poolaega teenimatult 53 : 51.
„Sellised meeskonnad nagu Kalev, Riia VEF ja Nižni Novgorod on kõik ohtlikud. Me teame seda. Euroliiga klubiga kohtumine annab neile erilise motivatsiooni. Aga me pidasime füüsiliselt kauem vastu,” arvas pärast kohtumist Himki loots Kurtinaitis. „Kalev ei suutnud hoida seda tempot, mida nad alguses ise pakkusid. Viimastel minutitel kadus kiirus ja visketäpsus.”
Kalevi peatreener Donaldas Kairys oli põhimõtteliselt sama meelt. „Väsimus mängis lõpus suurt rolli. Kui jõudis kätte kõige tähtsam aeg, siis nemad näitasid parimat mängu. Meilt tulid samal ajal kehvad otsused. Oleme samal moel kaotanud juba neli-viis mängu,” väljendas Kairys pettumust.
Veel neljandale veerandajale läks Kalev eduseisus 67 : 65. Punkt punkti vastu heitlust jagus veerandaja keskpaigani, siis kiilus mõte kinni. Viigiseisult 84 : 84 tegi Himki lõpuspurdi 12 : 1.
Kurtinaitise hinnangul andis külalistele kõvasti juurde Jānis Timma ja Jordan Mickey lisandumine, seda võrreldes neljapäevase Reali mänguga Euroliigas. Eriti kiitis ta Timmat, kes tegi enne meeskonnaga vaid ühe täispika treeningu. „Väga intelligente mängija. Korvpallikeelt valdab ta suurepäraselt.” Timma tabas debüütmängus viis kolmest ja tema +/– näitaja oli 20.
Kalev püsib üheksa võidu ja 11 kaotusega liigatabelis kaheksandal kohal, Himki on 14 võidu ja viie kaotusega kolmas.
Kalev/Cramo jättis Mirkovići müümata
Nižni Novgorodi meeskond, Kalevi otsene rivaal VTB Ühisliigas, tegi mõni päev tagasi Eesti meisterklubile kopsaka ostupakkumise. Venemaa klubi, mis jõudis FIBA Meistrite liigas veerandfinaali, soovis Kalevilt välja osta Branko Mirkovići. Üleminekuakna viimasel tunnil otsis Nižni asendust vigastada saanud põhimängujuhile Kendrick Perryle. Klubi juhatuse liikme Ivar Valdmaa sõnul oleks meeskond küll korralikult teeninud, ent mänguliselt muutunuks seis väga küsitavaks. Seega jäi kaup katki.
VTB Ühisliiga
Kalev/Cramo – Himki 85 : 96
Kalev: Moultrie 30 p, 5 lp, Wroten 20 p, 5 rs, Mirković 8 p, Kitsing 6 p
Himki: Mickey 25 p, 8 lp, Šved 20 p, 5 söötu, Timma 17 p, Marković 13 p
Lauavõitlus Kalevile 42–39, ründelaud 16–9. Viskeprotsent väljakult 44 vs. 53"
"22.10.2015, 17:55",arileht,https://epl.delfi.ee/artikkel/72765625/keskmisel-eestlasel-on-finantsvarasid-rohkem-kui-kohustusi,Keskmisel eestlasel on finantsvarasid rohkem kui -kohustusi,"Finantsvarade suurus oli keskmiselt 6801 eurot ning laenude maht 5419 eurot. Inspektsiooni raport tugineb finantsettevõtete esitatud andmetele.
Finantsinspektsiooni ülevaate kohaselt kasvas 2015. aasta I poolaastal eraisikutega sõlmitud laenulepingute arv võrreldes aastataguse perioodiga enam kui 20 000 lepingu võrra, suurenedes 675 tuhandelt 698 tuhandeni. Enim kasvas eluasemelaenude maht, 104 miljoni euro võrra, ulatudes juuni lõpu seisuga 6,15 miljardi euroni. Eraisikuste keskmine eluasemelaenude jääk oli juuni lõpu seisuga 37 386 eurot.
Märgatavalt kasvas ka tarbimisele suunatud laenude maht, poolaastaga 18 miljoni euro võrra, moodustades juuni lõpus 405 miljonit eurot. Laenud äriühingutele kasvasid 68 miljoni euro võrra, ulatudes juuni lõpuks 6,6 miljardi euroni.
„Kuigi praegust intressikeskkonda silmas pidades on laenude võtmiseks justkui soodus aeg, tahame eriti pikaajaliste finantskohustuste võtmisega seoses tähelepanu juhtida sellele, et intressid ei jää madalaks igavesti,“ rõhutas finantsinspektsiooni juhatuse liige Andre Nõmm. „Inimesed peaksid lisaks euriboriga seotud laenukomponendile pöörama tähelepanu ka lisanduvale marginaalile ning ebaselguse korral paluma selgitada selle kujunemist ja suurust.“
Kindlustusvaldkonnas kasvas kindlustusmaksete maht nii elukindlustuse kui kahjukindlustuse osas. Annuiteedi kindlustusmaksete maht kasvas aastaga 8 miljonilt eurolt 9,8 miljoni euroni ning surmajuhtumikindlustuse maksete maht kasvas 5 miljonilt eurolt 5,8 miljoni euroni.
Kahjukindlustuse suurim kasv toimus varakindlustuses ja maismaasõidukite kindlustuses, kus võrreldes aastataguse perioodiga kasvas kindlustusmaksete maht vastavalt 2,3 miljoni euro ja 1,9 miljoni euro võrra."
"08.01.2020, 00:10",arvamus,https://epl.delfi.ee/artikkel/88586123/juhtkiri-oht-inimese-elule-me-kultuuriasutustes,JUHTKIRI | Oht inimese elule me kultuuriasutustes,"Pärast seda, kui Delfi ja ERR avaldasid eile uudise, millised Eesti kultuurihooned saavad tänavu riigilt remondiraha eluohtlike ja muude puuduste likvideerimiseks, tõttas kultuuriministeerium selgitama, et meie kultuuriasutused tegelikult ikka ei ole eluohtlikud.
Kuidas võtta – ametlikus dokumendis seisab remondivajaduse põhjenduse lahtris ju selge sõnaga „oht elule”. Ministeeriumi selgituse järgi tähendab see, et tegemist on „pigem kriitilist laadi puudustega, mille kõrvaldamata jätmine võiks mõne aja jooksul tähendada võimalikke tõsisemaid tagajärgi”. Kui hoone oleks avariiline, ei saavat ta olla avalikus kasutuses.
Ent remondivajaduste kokkuvõte, et näiteks raamatukogu ripplaed ja valgustid kujutavad endast ohtu elule, kõlab igal juhul kõhedust tekitavalt. Kuidas saab olla kindel, et ohtlikuks tunnistatud ripplagi kukuks remontimata jätmisel alla alles „mõne aja” pärast, mitte enne remondini jõudmist? Head vastust sellele küsimusele ei ole, seepärast loodame, et kultuurihoonete remondivajaduse ja avariilisuse hindajad on oma tööd korralikult teinud – pigem üle kartes, kui liiga külma närviga olles.
Selliste hoonete korras hoidmiseks peaks leidma raha aegsasti, mitte alles siis, kui nad on mõnes osas muutumas või juba muutunud eluohtlikuks.
Üks asi annab muretsemiseks eriti põhjust. See, et remondiraha taotlusi esitasid kultuuriasutused tänavuseks 6,5 miljonile eurole, aga ministeeriumi remondifondi suurus on ainult kaks miljonit eurot. Lõhe soovitu ja saadu vahel on rohkem kui kolmekordne. Suureks jääb lõhe isegi eeldusel, et taotlustes oli üksjagu õhku. See tähendab, et tihti tuleb kultuuriasutustel oodata aastaid, enne kui nad vajalikuks remondiks raha saavad. Näide sellest on Vanemuise suure maja 1967. aastast pärit elektrikaabeldus, mis tänavu lõpuks renoveeritakse. Kui palju on me avalikes hoonetes veel ausõna najal püsivaid, ammu remonti või renoveerimist vajavaid ehituslahendusi?
Piinlik on seejuures tõsiasi, et kiirem remont ei seisa hiigelsummade taga. Üksnes 4,5 miljoni euro, riigi mõõtkavas väikse summa lisamine oleks taganud kõigi remonditaotluste rahuldamise. Meenutagem, jutt käib hoonetest, kus käib palju inimesi: teatrid, raamatukogud, muuseumid... Selliste hoonete korras hoidmiseks peaks riik leidma raha aegsasti, mitte alles siis, kui nad on mõnes osas muutumas või juba muutunud eluohtlikuks."
"18.12.2018, 00:05",sport,https://epl.delfi.ee/artikkel/84778885/jalgpallikoondise-nahtamatu-sangar-aleksandr-dmitrijev-lohkuv-poolkaitsja-peab-suutma-kannatada,Jalgpallikoondise nähtamatu sangar Aleksandr Dmitrijev: lõhkuv poolkaitsja peab suutma kannatada,"Jalgpalliväljakutel püüavad ikka pilku mängijad, kes löövad väravaid, jagavad ilusaid sööte, teevad uhkeid tõrjeid või võidavad pikkade meestena õhuvõitlusi. Tavavaataja märkab enamasti kõige vähem keskvälja töömehi, kelle ülesanne on vastaste mängu lõhkuda ja kaitseauke lappida.
Eesti jaoks ajalukku läinud 2012. aasta EM-valiksarjas pandi korraga tähele, et keskväljal särava Konstantin Vassiljevi kõrval rügab mehemoodi tema kälimees Aleksandr Dmitrijev. Kuigi Vassiljev keelitas 36-aastast Dmitrijevi nüüdki veel karjääri jätkama, otsustas Eesti koondises 106 kohtumist pidanud Dmitrijev sportlastee lõpetada ja end mujal proovile panna. Teiste hulgas keelitas teda jätkama ka hea sõber Dmitri Kruglov.
„Langetasin otsuse, mis on neil endal mingi aja pärast plaanis. Mind püüti küll ümber veenda, kuid ütlesin, et nüüd on kõik. Kostja ja Dima soovivad veel mängida, kuid nad on ka minust nooremad,” selgitas Dmitrijev muigega.
Floras mängides oli Dmitrijev täiesti omamoodi rollis. Teadupärast panustab 11-kordne Eesti meisterklubi tavaliselt ikka noortele. Nii tunnistas ka endine koondise raudvara, et nii noores seltskonnas ei olegi ta varem pallinud. Seetõttu tuligi tal jagada ka oma kogemusi. Neid on poolkaitsjal hulganisti. Dmitrijevist on aastate jooksul saanud justkui meeskonna heaks töötava mehe sümbol.
Siiski ei olnud lõhkuva poolkaitsja roll see, millest ta poisikesena unistas. Noorena tahavad ju kõik väravaid lüüa. „Noorteklassides olin poolkaitsja, kes käis ikka ka rünnakul ja lõi väravale. Ega ma mõelnud selle peale, et tahaks keskväljal lõhkuda ja musta tööd teha,” tunnistas Dmitrijev. „Need oskused arenesid välja hiljem. Nägin trennides ka ise, et see töö õnnestub mul paremini.”
Pikaaegse koondislase sõnul kujuneb ühe mängija roll välja ka tänu kaasmängijatele. Dmitrijevi positsiooni mõjutas paljuski see, et tema kõrval säras kälimees Vassiljev. Koos mängiti aastaid Levadias ja üle kümne aasta ka Eesti rahvusesinduses. „Tema kõrval oli suurepärane mängida. Ta teeb kõvasti tööd ettepoole. Ta oskab rünnata ja väravaid lüüa. Tema tegevus lõppeb ikka ohtlikult. See tähendas, et minu jaoks jäi teine roll. Ma arvan, et see on ka lihtsam roll.”
Siiski nõuab ka vastaste mängu lõhkumine oskusi ja omadusi, mida kõigil lihtsalt ei ole. „On vaja palju kannatada. Kui on rasked momendid ja füüsiliselt tunned, et oled väga väsinud, siis selles olukorras on vaja kannatada. Siis vabanevad teised energiavarud,” tõi Dmitrijev esile ühe peamise tõe. „Muidugi peab olema ka distsipliini. Tuleb püsida oma positsioonil. Ei saa lihtsalt äärele või rünnakule tormata.”
Enda parimatest aastatest rääkides tunnistas Dmitrijev, et need jäid 25.–30. eluaastasse ehk aega, kui ta mängis klubijalgpalli Norras, Venemaal ja Valgevenes. Ta kahetseb ainult seda, et lahkus uue treeneri palvel juba pärast esimest aastat Jekaterinburgi Uralist. Sama juhendaja sai ise pärast kolme mängu ametist priiks. Klubi tõusis aga peagi Venemaa kõrgliigasse.
Koondise kohta pole aga ühtegi kahetsust. Esimene kutse 2004. aastal oli tema sõnul tõeline kingitus ja pidupäev. Sellest võimalusest haaras ta väga edukalt. Play-off’i jõudmisega lõppenud 2012. aasta EM-valiksarjas oli kõvasti musta tööd teinud poolkaitsja Eesti koondise üks olulisem mängija.
„Arvan, et meil oli hea meeskond,” meenutas Dmitrijev, kelle sõnul on ta karjääri kõige magusamad võidud saanud just Eesti koondises. Need olid juba eespool mainitud valiksarjas saavutatud triumfid Serbia ja Põhja-Iirimaa üle. „Mängijad olid heas vanuses, füüsiliselt tugevad. Oli ka kogemusi. Kõik mängisid, mitte ei istunud pingil. Treener (Tarmo Rüütli) oli ka muidugi hea. Ta viskas nalja ja hoidis ikka tuju üleval.”
Lahkumismäng ootab
Nagu teisigi Eesti koondises üle 100 kohtumise pidanud mängumehi ootab nüüd ka Aleksandr Dmitrijevit lahkumismäng. Varem on sellise au osaliseks saanud Martin Reim, Marko Kristal, Andres Oper, Mart Poom, Kristen Viikmäe, Raio Piiroja, Joel Lindpere ja Indrek Zelinski.
Seda eesootavat matši võtab ta nagu pidupäeva. „Siis on võimalik inimesi tänada,” sõnas Dmitrijev. „Muidugi ma ootan seda mängu. Aga ma ei kiirusta. Kui võimalus antakse, siis mängin. Saan aru, et see kohtumine ei pruugi kohe lähiajal toimuda. Kui see mäng aga kätte jõuab, siis olen kindlasti valmis.”
KES TA ON?
Aleksandr Dmitrijev
Sündinud 18. veebruaril 1982
Positsioon: poolkaitsja
Mänge Eesti koondises: 106
Klubikarjäär
2003–2008 FC Levadia
2008–2010 Hönefoss (Norra)
2011–2012 Jekateringburgi Ural (Venemaa)
2012 Grodno Neman (Valgevene)
2012 Gomel (Valgevene)
2013–2014 FC Levadia
2015–2017 FC Infonet
2017 Hönefoss (Norra)
2018 FC Flora"
"15.01.2020, 00:05",uudised,https://epl.delfi.ee/artikkel/88650329/kes-otsustab-mis-on-ilus-lilled-on-linnas-lubatud-aga-sentimeetri-tapsusega,"Kes otsustab, mis on ilus? Lilled on linnas lubatud, aga sentimeetri täpsusega","Tallinnas Raua ja Terase tänava nurgal tupikus seisab kollane kahekorruseline kortermaja. Üle-eelmise aasta oktoobris tõi majaelanik Urve Kaur majaesisele kõnniteele neli puidust taimekasti ja täitis need ligi tuhande liitri mullaga. Ta istutas neisse enelaid, kadakaid, küpresse ja ühe mägimänni. Tallinna linnakeskkonna osakonna juhataja andis lilledele loa: jah, kasvage, aga kõnniteele peab jääma jalakäijatele ruumi vähemalt ühe meetri ulatuses.
Tallinna linnakeskkonna osakonna juhataja Aigar Palsner kinnitas, et liiklusseaduse järgi peab jalakäija kasutama liiklemiseks kõnniteed. Aga ometi läheb ju Terase tänava kõnnitee autoteeks üle, nii et edasi saab ainult sealt.
„Kahjuks küll, jah,” kostis teiselt poolt toru.
Urve Kaur selgitas, et kuna kõnniteest ei ole pikalt tolku ja tupiktänaval autod ei voori, vaid pargivad, siis käivad inimesed ikka mööda autodele pühendatud laia asfaltteed. Taimed tõi Kaur ka selleks, et takistada autodel kõnniteele parkida.
Lillekastide haljastuslahenduse tellis Kaur oma tuttavalt Prantsuse maastikuarhitektilt. Kastidest kolm vastasid linnavalitsuse nõudele ja jätsid jalakäijatele meetri vabaks, aga neljas ja äärmine mitte. Ent seal kohas ongi kõnnitee kõigest meetrilaiune ja lõpeb siis sootuks.
Vaidlusalune kõnnitee
Kõnealuse kõnnitee asfaltriba jätab jalutamiseks vähem võimalusi kui keskmine puur elevandile loomaaias. See saab küll alguse Raua tänava jalgteest, kuid leiab üsna pea oma lõpu, kitsenedes sama otstarbetult kui mõni sirge lõpmatusse matemaatikavihiku koordinaatteljestikul. Nii kõrval- kui ka vastasmajaesised võivad kõnniteest ainult und näha. Kui naabrid väga tahavad, on neil võimalik kikivarvul ja metallist aialippidest kinni hoides seadust järgida ja mitte autoteele astuda.
Kaur ei uskunud, et kedagi võiks see kast häirida. Kuna tegemist on linna maaga, ei pidanud ta haljastuseks korteriühistult luba küsima.
Taimed tõi Kaur ka selleks, et takistada autodel kõnniteele parkida.
„Mis lilled meil maja ees on ja millal need ära viiakse?”
„Kas politseisse on avaldus tehtud?”
„See ei saa niimoodi jätkuda, lumi on tulemas, vaja lund lükata.”
„Inimesed ei pääse liikuma.”
Üks lubas, et võib aidata teksti koostada, et politseisse avaldus teha. Teine lootis, et saaks lilled juba minema veetud, sest need takistavad liiklemist. „Kole ja häiriv on,” lõpetas ühistu liige oma kirja.
„Mis lilled meil maja ees on ja millal need ära viiakse?”
Ühistu esimees andis teada: „Täna suhtlesin mupoga, kes hoiatas ühistut, et lillekastidega selliselt jalakäijate – vanurid, kärud, jalgrattad – liikluse omavoliline takistamine ei ole lubatud tegevus.” Esimees lisas, et kastide eest võib peale ettekirjutuse ka trahvi saada, ja palus need tänavalt ära liigutada. Või vähemasti akende poole.
Ent Urve Kaur oli kastide ja maja vahele ruumi jätnud, et taimed ei blokeeriks päikesepaistet soklikorruse akendes.
Mais toimus ühistu koosolek, kus püüti leida kompromissi. Kaur tõi esile, et ei saa ise kaste liigutada, sest need on rasked. Seepeale öelnud esimees ja haldur, et pole probleemi, liigutame ise. Räägiti variandist liigutada suured kastid maja teise külje alla, kuid miks seda ei tehtud, ei saa praeguseni keegi aru.
Suvel istutas Kaur kastidesse lavendleid ja muid suvelilli, mis meelitasid kohale mesilasi. Siis ei olnud keegi pahane. Möödakäijad ja välismaalt pärit üürnikud kiitsid ja naeratasid.
„Kas politseisse on avaldus tehtud?”
Palsner tuli kohale olukorraga tutvuma ja kinnitas siis, et luba anti tingimusel, et jalakäijatele jääb liiklemisruum ühe meetri ulatuses. Viimane kast sellele tingimusele ei vastanud. Seda ei mõõdetud, vaid hinnati silma järgi.
Siis tegi ühistu Kaurile ettepaneku paigutada kastid kahe maja vahele parkimiskohale. Kaur ei olnud nõus, sest sinna ei paista päike.
Kuna omavahel lahenduseni ei jõutud, tegi ühistu esimees mupole ettepaneku alustada „väärteomenetlust ohtlike ja mitte luba omavate lillekastide eemaldamiseks Terase tänava äärest”.
Munitsipaalpolitsei menetluse ja piirkonnatöö osakonna peainspektor Jaanus Kivi saatis Urve Kaurile meili, milles tõi esile, et kaks lillekasti on paigaldatud nii, et neist ei mahu mööda kõndima.
„Teine probleem on nende kastide ja pottide nähtavus,” seisab kirjas. „Nüüd, pimedal ajal, on kerge sinna otsa jalgrattaga või jalgsi koperdada, kukkuda ja end vigastada. Meie sooviks ei ole kedagi karistada, vaid need lillekastid peavad olema kooskõlastatud ja ohutud.”
Kirja pealkiri oli „Raua 18 / Terase 1 tänava omavoliline blokeerimine”. Kaur ei jätnud jonni ja vastas, et luba on olemas.
„Pimedal ajal on kerge sinna otsa jalgrattaga või jalgsi koperdada, kukkuda ja end vigastada.”
„Viinud siis ühe kasti ära, miks need teised ette jäid?” küsib Kaur nüüd.
Kaur kaebas taimede äraviimise pärast politseisse. Sealt tuli vastus, et kastid viidi ära, sest need „takistasid maja elanike liikumist (lastekärude, ratastoolide puhul) antud alal”. Politsei sõnul saab taimed kätte Tallinna linnakeskkonna osakonnast ja kriminaalmenetluse alustamiseks pole alust.
Urve Kaur on nördinud, et taimesõjas ei olnud keegi tema poolel ja linnaruumis jäid võitjaks taas autod, mis tupikus alalõpmata üksteise kukile pargivad. Neist manööverdavad jalakäijad harjumuspäraselt mööda, need ei sega."
"19.03.2020, 13:01",arvamus,https://epl.delfi.ee/artikkel/89284233/vilja-kiisler-piiride-sulgemise-tulemus-igamees-uksi-ja-ainult-iseenda-eest,Vilja Kiisler: piiride sulgemise tulemus – igamees üksi ja ainult iseenda eest?,"Piiride sulgemise tagajärjel mitmesse paika kinni jäänud eestlaste laia joonega päästeaktsioon on seni ajakirjanduses pälvinud kas kriitikavaba või siis laua heroiseeriva noodiga kajastust. Rasked ajad soodustavad sellist suhtumist, ent ajakirjandus – mis on muide valitsuselt kiita saanud määras, mis peaks selgelt ebamugavust tekitama –, võiks säilitada järelemõtliku meele ja analüütilise hoiaku.
Küsida võiks, kas Eesti valitsus oma kallist liitlast Poolat eestimaalaste kojutoomise korraldamise asjus mitte ülearu ja pimesi usaldanud. Sest me ei taha ju ometi arvata, et välisminister Urmas Reinsalu sai asju ajades millestki valesti aru? Enam veelgi: kas mitte ainult iseoma kodanike naha päästmisele keskendunud riigid üksteisele pidevalt suuremaid ja väiksemaid karuteeneid osuta? Ning isegi: kas piiride sulgemine toob pigem kasu või kahju?
Viimane küsimus võib tunduda ketserlik, kuid mõtleme korraks järele. Kui sõna „kriisikolle” on juba tähenduse kaotanud, kõik Euroopa riigid ja suurem osa maailma riike on pandeemiast haaratud ja meilgi levib viirus kohapeal, siis kas mujalt pärit haigus on kuidagi meile ohtlikum kui see, mis levib siinsamas?
Kas lätlaselt või soomlaselt saadud tõbi on mingil moel teistsugune kui eestlasest naabrimehelt saadu? No ei ole ju nii, et kui eestlane saab viiruse teiselt eestlaselt Eestimaa pinnal, siis põeb kergemini.
Ma ei ärgita piire lahti tegema. Küll aga järele mõtlema ja analüüsima, kas sulgemine ikka teeb seda, mida temalt oodatakse. Isegi kui ta teeb, siis on sellel meetmel erakordselt rängad kõrvalmõjud.
Majanduse lööb see koosmõjus paljude teiste halvavate aspektidega käpuli nii kiiresti ja kapitaalselt, et taastumiseks kuluv aeg mõjutab kõiki riike – ja inimesi – nii pika aja jooksul pärast haiguspuhangu möödumist, et see hakkab paratamatult peale kõige muu ka tervise peale. Nõnda nagu antibiootikum kipub halbade bakteritega võideldes ka head surmutama, on riigipiiride sulgemisel ja muudel piirangutel nii palju halbu kõrvalmõjusid, et hilisemate tüsistuste ravi kujuneb vaevaliseks ja aeganõudvaks.
Majandusmured mõjutavad tervist
Korraline meditsiin on juba välja surnud. See on õige, et kõigepealt tuleb aidata neid, kelle elu on ohus. Korralise ravi katkestamisel või jätkamisel huupi on tulemus, mis lööb välja mõne aja pärast. Käpuli majandus võimendab seda mitme vindi võrra.
Palgalangetused tulevad märkimisväärsed ja tööpuudus viskub peagi lakke – kõik seegi kajastub tervises nagu peegelpildis. Sealhulgas vaimses tervises. Siis, kui tervisekriis on – loodetavasti – möödas, on majandus omadega – kardetavasti – hädisemas põhjas, mistõttu ka tervisekriisi tüsistuse ravi venib pika aja peale.
Elu peab edasi minema siis, kui „see kõik” on möödas. Millel peaks põhinema kindlus, et hulk karme piiranguid, mis praegu korraldavad meie elu ja mis iga päev uute meetmetega täienevad, saavad tühistatud hetkel, mil need enam vajalikud ei ole?
Piiride sulgemise ja vabaduste piiramisega on selline lugu, et parempopulistidele meeldib see kõik kohutavalt. Ammu oleks tahtnud, käsi ju sügeles. Eriolukord on populisti lemmikunenägu. Kiusatus hoida piire kauem kinni hoida kui häda pärast ja mitte leevendada muid piiranguid võib olla ka siinmail kerge tekkima. Kuskil on ju migrandid, kelle me tänu tõvepuhangule oleme jõudnud täiesti ära unustada. Ja need vabadused – oh, kes tohiks selliste asjade peale praegu üldse mõelda, kas pole.
Ärgem unustagem hetkekski, et valitsuse võim eriolukorras on piiramatu. Meil on aga praegu just seesama valitsus, mille moodustamisele järgnenud pahameelelaine ei ole võrreldav mitte ühegi varasema valimistejärgse olukorraga.
Võimalik, et raske aeg kasvatab valitsuse liikmed riigimeesteks, või vähemasti mõne neist. Loodame! Kogu ministerkonna kohta seda järeldust ette ära teha oleks lühinägelik ja naiivne.
Tähelepanuvõime valitsuse tegevus suhtes on vajalik ka põhjusel, et kuni kõik pilgud on koroonal, saab vaikselt vormistada muid otsuseid, mis selle kõrval silma ei jää. Kuigi ehk võiks ja peaks."
"07.09.2016, 00:10",kultuur,https://epl.delfi.ee/artikkel/75548973/akadeemia-9-nr-tutvustus,AKADEEMIA 9. nr tutvustus,"Kõige enam elab neid Karjala Vabariigis, vähem Leningradi ja Vologda oblastis. Viimase loenduse andmeil (2010) elab Venemaal umbes 6000 vepslast. Hilisel nõukogude perioodil, Brežnevi valitsusajal, keeldusid Leningradi ja Vologda oblasti vepsa asualadel töötavad ametnikud ja rahvaloendajad massiliselt vepsa identiteedi registreerimisest isikut tõendavates dokumentides ja rahvaloendustel. Vepslased märgiti venelasteks. Arvatavasti tahtsid oblastivõimud saata vepslastele signaali, et riik ei tunnusta neid etnilise kooslusena ja neil tuleb hakata venelasteks. Võimalik, et see toimus asjassepuutuvate keskvõimuorganite vaikival nõusolekul, sest tolleaegse Nõukogude rahvuspoliitika sihiks ei olnud etnilise mitmekesisuse säilitamine, vaid liikumine rahvusteta tuleviku ning ühtse venekeelse nõukogude rahva suunas, kuid samas ei tahetud rahvaste lähenemist ja kokkusulamist forsseerida. Ametliku retoorika kohaselt tuli kõiki etnilisi kooslusi kohelda võrdselt ning rangelt võttes olid oblastivõimude piirkondlik rahvuspoliitika ja vepslaste registreerimist puudutavad juhtnöörid ebaseaduslikud. Kirjeldatud praktika tingis vepslaste ametliku arvu ebaloomulikult järsu languse ja andis järjekordse hoobi nende niigi nõrgale etnilisele eneseteadvusele. Tänapäeval on vepslastele antud väikesearvulise põlisrahva staatus ning need vepslased, kes elavad oma traditsioonilisel asualal, võivad jääda pensionile viis aastat varem kui Venemaa kodanikud üldiselt. Selleks tuleb aga kohtus tõestada, et oled vepslane. Raske on seda teha, kui sa ise ja su vanemad on Nõukogude dokumentide järgi venelased.
Mari Järvelaid jätkab lastepornograafia teemal, peatudes pikemalt neurobioloogilistel tahkudel. Laste vastu suunatud seksuaalkuritegude toimepanijad võib jagada kahte rühma. Esiteks on need inimesed, kel puudub seksuaalpartneri-eelistus, kuid kes mingil põhjusel kuritarvitavad lapsi. Siia rühma kuuluvad seksuaalkogemuseta teismelised, vaimupuudega või antisotsiaalse isiksusehäirega inimesed ja need üldisemalt traumeeritud pere liikmed, kes otsivad asenduspartnerit laste hulgast. Suure tõenäosusega on neil impulsihäire ja nad kuritarvitavad lapsi seksuaalselt ilma, et neil oleks spetsiifilist eelistust puberteedieelsete laste suhtes. Teise rühma moodustavad need, kelle seksuaalne eelistus on otseselt pedofiilne. Vaid pooled lapsi kuritarvitavatest isikutest on pedofiilsed ja seejuures peab arvestama, et mitte kõik pedofiilsed isikud ei ole lapsi kuritarvitanud. Ülejäänud 50% on need, kes teevad seda ilma, et lapsed oleksid neile seksuaalselt atraktiivsed. Teisisõnu, neil puuduvad sotsiaalsed oskused emotsionaalsete seksuaalsuhete loomiseks oma eakaaslastega ja nad otsivad laste hulgast n-ö asenduspartnerit. Kliinilisest vaatepunktist on oluline rõhutada, et osa pedofiilseid mehi piirdub vaid fantaasiaga, kuid on ka neid, kelle seksuaalihasid ei suuda pelgalt fantaasiad rahuldada. Selle teise rühma liikmed on potentsiaalsed kurjategijad, kuid samal ajal ka potentsiaalsed ravilepöördujad, kui neile seda õigel ajal võimaldada, selleks et vähendada võimenduvaid impulsse käituda lapsi ohustades. Need mehed võivad kvalifitseeruda pedofiilse häirega isikuteks, sest nad kogevad isikutevahelist düstressi, ilma et oleksid sooritanud mõnd seksuaalkuritegu. Peale selle on aga olemas ka mehed, kes on juba sooritanud lastevastase seksuaalkuriteo. Osa neist tunneb kahetsust, teised mitte. Esimesed võivad tagasilanguse vältimiseks abi otsida. Pedofiilsete inimeste levimuse kohta on andmeid napilt. Arvatakse, et heteroseksuaalsete ja homoseksuaalsete pedofiilide suhe on u 1,4 : 1. Kui üldiselt peetakse pedofiilset käitumist peamiselt meestele omaseks, siis Michael C. Seto andmetel on 14–24% poiste vastu ja 6–14% tüdrukute vastu toime pandud seksuaalkuritegudest sooritanud naised. Põhjus, miks on valdavalt mees kurjategijaks ja naine ohvriks, on ilmselt selles, et mehi on kergem tingida seksuaalstiimulile alluma kui naisi.
30. juunil 1815. aastal väljus Balti laevastiku kodusadamast Kroonlinnas baltisaksa mereväeohvitserist maadeuurija Otto von Kotzebue (1787–1846) juhitud avastusreis (1815–1818), millest võtsid osa ka botaanik Adelbert von Chamisso (1781–1838) ja laevatohtrist zooloog, Tartus sündinud ja surnud Johann Friedrich Eschscholtz (1793–1831). Avastusreisi põhirõhk oli Vaiksel ookeanil, kus Kotzebuel tuli kindlaks teha paljude kaardile märgitud saarte täpne asukoht ja avastada uusi. Prikil Rjurik sooritatud ümbermaailmareisi ametliku kirjeldusega samade kaante vahel avaldas Kotzebue Eschscholtzi reisimärkmed (Allgemeine Bemerkungen zur Reisebeschreibung) ja lühikesed loodusloolised kirjatööd. Üldised märkmed on päevikulaadne teos, mille autoriks on Eschscholtz, kuigi tema nime pealkirja all pole. Tiiu Speek annab ülevaate tema loetletud ja kirjeldatud liikidest, lähemalt aga tutvustab kilpsiilikut, meripõit, purilast ja liudkodalast, keda Eschscholtz uuris tekiplankudel ja jalutuskäikudel ookeanikaldal koos reisikaaslase, Prantsuse-Saksa loodusloolase Chamissoga. Ookeanide elu uurimine oli tol ajal alles algusjärgus ja zooloogiagi polnud veel omaette teadus — kindlasti oli Johann Friedrich Eschscholtz meie esimene merebioloog.
1941. aasta juuli keskel jäi Teise maailmasõja rinne esimest korda Emajõe kallastele pikemalt seisma. Kahe vaenupoole vahel algas halastamatu suurtükiduell, mille tulemusena said kannatada eelkõige Tartu tsiviilehitised. 5217 hoonest hävis enam kui kaheksandik, kasulik elamispind kuuendiku võrra. Põhja pool Emajõge peatunud punaväed pommitasid lõunapoolset linnaosa nii lõhke- kui ka süütepommidega, millest tekkis hulk tulekahjusid, mis II linnajaost terved rajoonid varemeiks muutis. Ilmumata jäänud koguteose Tartu sõjatules 1941 (1944) jaoks kirjutatud artikli käsikirjas kirjeldab Jüri Erm detailselt, linnaosa rajoonide kaupa tulekahjude tekkimist ja tule levikut ning tingimusi, mis seda soodustasid või pidurdasid. Ühtlasi püütakse ülevaates iseloomustada varemeid ja maastikku pärast põlemist. Aksella Latka annab ülevaate hävingust n-ö Toomemäe-taguses Tartu linnaosas. Asudes põlenud alasid lähemalt analüüsima, heidab autor pilgu kogu varemeterägastikule, mis majadest alles jäid: „Näeme kivimüüre, ahje, korstnaid ja alusmüüre, igal pool mahalangenud kivid, katuseplekk, igasugune rusu ja tuhk. Seda varemetelabürinti piiravad põlenud puude vööd, samuti pooleldi põlenud ja lõhutud tarad ning plangud. Siin-seal on näha kaevude kõveraks käändunud raudosi, sõtkutud ja tallatud juurviljaaedu ja kohati mürskudest ülesküntud maad.“
Krishna Chandra Sagar (tlk Jaan Lahe) tutvustab pärast Maurjate dünastia (320–180 eKr) langust peamiselt India põhjaaladel valitsenud kušaanide impeeriumi, mille mõjuvõim ulatus kuni Kesk-Aasiani välja. Kaheldamatult suurim Kušaani valitseja Indias oli Kaniška (u 130–170 pKr), kes viis lõpule vallutused Põhja-Indias ja valitses laia territooriumi üle, mis ulatus Kapisast, Gandhārast ja Kashmirist Vārāṇasīni. Kaniška võimujärglastest on tuntumad Vasiška, Huviška, Kaniška II ja Vasudeva. Viimane valitses tõenäoliselt 3. sajandil. Arvatavasti kaotas ta loodeprovintsid ja Kušaani impeerium oli kitsenenud territooriumile, mis hõlmas Mathurā ja sellelähedased piirkonnad. Lõplikult hääbus Kaniška suguvõsast pärinevate kuningate võim 9.–10. sajandil Kabuli oru piirkonnas. Kušaanide ajastu on oma kultuurisaavutuste rikkuse ja kvaliteediga üks Vana-India ajaloo huvitavamaid ja olulisemaid perioode. Kušaani valitsejad olid suured kirjanduse patroonid. Suur hulk olulisi raamatuid oli kirjutatud sanskriti keeles, mis elas läbi loovaid impulsse uue intensiivsusega ja jõudis seejärel haripunkti järgneval Guptade perioodil. Kaniška, olles pühendunud budist, kutsus kokku IV budistliku suurkogu, kus tehti lõpp paljudele koolkondadevahelistele lahkarvamustele. Aga üldiselt järgisid kušaanid usulise sallivuse poliitikat. Jumalused, kes leiduvad Kušaani valitsejate müntidel, ei ole ainult brahmanistlikud ja budistlikud, vaid ka Kreeka, Sumeri, zoroastristlikud, Eelami ja mitraistlikud jumalused. Kušaani valitsejad ei muutnud oma isiklikku religiooni riigi ega rahva religiooniks: Kadphises II oli Šiva järgija, Kaniška I oli budist, Vasudeva šivaist. Veel on tähelepanuväärne, et kušaani perioodil kerkis esile mahajaana-budism ning Kaniška valitsusajal õitses religioosne Gandhāra kunstistiil, millele on tunnuslik Buddha inimkujulisus. Samas tuleb veel kord rõhutada, et kušaanid edendasid teiste uskude kõrval ka hinduismi.
Ilukirjanduse lehekülgedelt pakume Märt Väljataga tõlgitud John Drydeni (1631–1700) „Laulu püha Cecilia päevaks“ ja Toomas Kiho mõistuluuletuse „President ja meri“.
Pildid on joonistanud Jaanus Eensalu.
Järjejutuna ilmub Galileo Galilei (1564–1642) viimane, 1638. aastal ilmunud teos Arutlusi ja matemaatilisi tõestuskäike kahe uue teadusharu vallast, mehaanika ja väiksemate liikumiste alalt (tlk Mailis Põld), milles Itaalia füüsik, astronoom ja filosoof võtab kokku oma senised füüsikaalased uuringud. Dialoogi vormis üles ehitatud raamatus käsitleb Galilei tänapäeva mõistes materjaliteadust ja kinemaatikat, mis ongi kaks pealkirjas nimetatud uut teadusharu. Ta sõnastab inertsiseaduse ja vaba langemise seadused, paneb aluse mehaanikale, võtab kokku oma pendli- ja kaldpinnauuringud, arutleb lõpmatuse üle, käsitleb materjalide vastupidavust ja selle põhjusi ning ühtlast ja kiirenevat liikumist, ennetades Stephen Hawkingi sõnul sellega Isaac Newtoni liikumisseadusi. Tegu on hilisemat teadust enim mõjutanud Galilei teosega, mis lõhkus seni kehtinud Aristotelese maailmakäsituse.
NB! Kõiki ajakirja numbreid saate tasuta (v.a viimased 12) lugeda Eesti Rahvusraamatukogu digitaalarhiivist DIGAR, kuhu viivad lingid ka meie koduleheküljelt www.akad.ee. Vt ka www.facebook.com/AjakiriAkadeemia/"
"02.03.2021, 00:05",arileht,https://epl.delfi.ee/artikkel/92702843/kolm-endist-transferwise-i-inseneri-aitavad-nuud-teistel-idufirmadel-lendu-tousta,Kolm endist TransferWise’i inseneri aitavad nüüd teistel idufirmadel lendu tõusta,"„Piltlikult öeldes, ja ma ei mõtle seda kuidagi ülbelt, aga… kui meie teeme start-up’ide käimatõmbamiseks nendega tööd ühe aasta, siis järgmised seitse-kaheksa aastat teevad start-up’id meie heaks tööd.” TransferWise’is tarkvarainsenerina töötanud Jordan Valdma ütleb seda tõesti üleolekuta. Küll aga tunneb ta ilmselgelt uhkust ettevõtte üle, mille tema ja kaks kaasasutajat pärast TransferWise’ist äratulekut kolm aastat tagasi lõid ning mille tegemistest on nüüdseks rääkida mitu edulugu.
Valdma, Erko Risthein ja Maido Käära töötasid n-ö varajase faasi inseneridena TransferWise’is, kus nägid mitme aasta jooksul idufirma pööraselt kiiret kasvu ja aitasid seda ehitada alates programmeerimisest ja lõpetades uute inimeste värbamisega. Kui „TransferWise’i aeg läbi sai”, nagu Valdma ütleb, ja kõik kolm olid mitmest aktsiamüügist osa võttes oma tuleviku rahaliselt kindlustanud, hakati koos mõtlema, mis edasi.
„Jah, meie teenistus oli nii hea küll, et oleks võinud rahulikult Arubal kokteile juua,” muigab Valdma. Aga nagu idufirmade asutajate-töötajatega tavapäraselt juhtub, siis keegi siiski palmi alla pikutama ei lähe ja teenitud raha pannakse kasvatama uut raha. Seega lõid ka Valdma, Risthein ja Käära oma ettevõtte Producement, mille idee on aidata idufirmadel ning nende asutajatel võimalikult kiiresti ja efektiivselt leida õigeim ärisuund ja ettevõtet ehitama õiged inimesed.
Seejuures ei ole Producement tavapärane konsultatsiooniteenuse pakkuja, vaid kogu tiimil – nüüdseks on meeskond kasvanud juba 20-liikmeliseks – on skin in the game. See Nassim Talebi käibelevõetud väljend tähendabki ärimaailmas oma naha ja karvadega vastutamist selle eest, millist nõu sa nõu küsivale (idu)firmale annad. „Tavalise konsultanditeenuse müümine ei pakkunud meile huvi. Me saime aru, et kui start-up’i motivatsioon on kasvada ja väärtust/teenust luua võimalikult paljudele, siis konsultatsioonibisnise eesmärk on antava nõu eest võimalikult palju raha teenida. Siin on ju kohe konflikt sees. Meie motivatsioon peab aga olema sama kui sellel firmal, mida aitame ehitada.”
Uuriti missiooni, mitte tehnilise platvormi kohta
Producementi asutajad Erko Risthein ja Jordan Valdma tulid Tuleva jutule, kui otsisime arendajaid, et ehitada veebirakendus inimeste teise pensionisamba avalduste vastuvõtmiseks. Erinevalt paljudest teistest arendajatest ei küsinud Erko ja Jordan esimesel kohtumisel minult kordagi, millisel tehnoloogilisel platvormil või mis programmeerimiskeeles rakenduse peaks tegema. Nad uurisid mitu tundi, mis on Tuleva missioon, kuidas me oma kogujaid aidata tahame, mis on konkreetsed ärilised eesmärgid. Nad uurisid ühte- ja teistpidi, kas meie plaan on äriliselt mõistlik ja kas midagi saaks äri poolelt teistmoodi teha või hoopis tegemata jätta. Nii on jäänud see tänaseni: iga uue arendusprojekti puhul arutame ennekõike koos, miks me seda teeme, mis kasu sellest meie kogujatele on ning kas selle arenduse võiks hoopis tegemata jätta ja midagi muud teha.
Ühesõnaga – nad osalevad äri ehitamises. Lihtsalt juhtumisi on nende oskused programmeerimise vallas.
Erko Risthein on ka Tuleva nõukogu liige ning nii tema kui ka Jordan Valdma teine ja kolmas pensionisammas on Tulevas.
Valdma selgitab, et protsessi algul põrgatatakse konkreetse idufirma asutajaga kõigepealt ideid, et aru saada, kas kahe poole mõttemaailmad üldse kokku sobivad. Ning kui firma ehitamiseks läheb, on oluline koht sellel, et Producement saab loodavas ettevõttes väikese osaluse. Praeguseks on ettevõttel osalus näiteks Pactumis, Salves, CleanKitchenis, Promotys.
Osalus on oluline ka töötajate jaoks, sest nagu Valdma rõhutab, mõnda idufirmasse tööle minnes ja optsioonidega nõustudes ei tea kunagi, kas need ka realiseeruvad. Producementi tiimil on osa aga kogu portfellist, st pisiosalus nüüdseks kümmekonnas start-up’is. Siin tulebki mängu artikli alguses mainitud hilisem asutaja vastutus – lendu tõusnud ettevõtte kõrgelt kukkudes ei saaks tohutut rahalist kahju üksnes tema, vaid ka kõik aktsionärid.
Lendu tõusnud ettevõtte kukkudes ei kannataks kahju üksnes asutaja, vaid ka kõik aktsionärid, sh Producement.
Valdma rõhutab ka eduka värbamise olulisust. „Ma olen ise teinud oma karjääri jooksul üle poole tuhande palkamise. Kõige tavalisem asi, mis alustavas ettevõttes nihu läheb, on see, et asutajate tiim ei oska palgata tehnilisi inimesi. Kui nad teevad kehva valiku, siis kehv valik hakkab ise palkama veel kehvemaid valikuid.” Valdma sõnul on tähtis ka see, et päris alguses ei jääks asutaja(d) kinni enda väljamõeldud ideesse ja selle ainuõigsusse. Idufirmade keeles pivot’it teha ehk isegi mitu korda ärisuunda muuta on tihti firmale eluliselt oluline. Näiteks töötab Producement ühe ettevõttega kõige rohkem aasta aega. „Näiteks nii Pactum kui ka Salv on tõstnud juba suuri summasid ja on nüüd meist sõltumatud. See ongi eesmärk, et lendu tõustes saaksid nad ilma meieta hakkama!”
Alustava start-up’iga kaasa mõelda on väga oluline
Producementi pundiga töötasime algul koos TransferWise’is ja Jordaniga puutusin ma kokku ka n-ö hobiprojektides ehk väljaspool töökeskkonda. Nemad läksid TransferWise’ist ära enne mind ja kui mina sealt tulin, pidasin juba siis Jordaniga nõu – põrgatasime ideid, ta aitas valideerida eri toodete vajadusi jne.
Paar aastat hiljem läksin aga tema juurde juba päris oma ettevõttega, sest mul oli vaja arendusressurssi, aga nii varajases faasis veel palgalisi arendajaid ei riskinud tööle võtta. Asutajate ringis oli küll rahapesuvastase võitluse teadmisi palju, aga tehnilisest kompetentsist jäi puudu. Tippajal töötas Producementi tiimist meie heaks neli kuni kuus inimest ja aegamööda vahetasime nende tiimi inimesi enda värvatute vastu välja.
Producementi lähenemine ehk start-up’iga kaasamõtlemine on väga oluline, mitte ainult arendusfirmana n-ö tunnihinda küsides – selliseid ettevõtteid on palju ja neil on ka suur turg. Aga väike ja alustav start-up vajab tihti rohkem tuge, Jordan aitas meid oluliselt ka toote väljamõtlemises ja selle fookuse seadmises."
"08.02.2019, 00:05",valismaa,https://epl.delfi.ee/artikkel/85260315/karm-brexit-on-pannud-firmasid-suurbritanniast-lahkuma,„Karm Brexit” on pannud firmasid Suurbritanniast lahkuma,"Kuna Suurbritannia ja EL-i lahutusleppe kinnitamine püsib endiselt kättesaamatus kauguses, nihkub järjest lähemale leppeta lahkumine ja sellega kaasnevad ohud. Briti meedia teatel lükkub patiseisu tõttu ilmselt edasi ka järgmisele nädalale plaanitud uus parlamendihääletus lahkumisleppe üle. Ettevõtlusminister Greg Clark hoiatas sel nädalal, et ekspordiga tegelevad ettevõtted peavad juba lähipäevil hakkama raskeid otsuseid langetama.
Eksportivad Briti firmad ei tea siiani, kas pärast 29. märtsi jäävad ajutiselt kehtima varem EL-iga sõlmitud kaubanduslepingud või tabavad nende kaupu „karmi Brexitiga” kaasnevad tariifid. Kuna näiteks Jaapanisse või Koreasse tarnimine võtab aega poolteist kuud, tuleb sinna viskit või lambaliha eksportivatel firmadel juba veebruari jooksul otsustada, kas pärast Brexitit ikka tasub kaupu välja vedada või on targem sellega oodata. Clark lisas, et probleemi lahendaks ainult leppe ratifitseerimine, mitte näiteks lahkumistähtaja edasilükkamine.
Suurbritannas tegutsevad tööstusettevõtted on juba hakanud jalgadega hääletama. Äsja teatas autofirma Nissan, et loobub plaanist ehitada sportmudel X-Trail Briti territooriumil ja viib selle tootmise hoopis Jaapanisse. Jaguar Land Rover koondab Brexiti tõttu 4500 töökohta, personali vähendamisest on teatanud ka Ford.
Airbus teatas jaanuaris, et leppeta lahkumise korral suletakse lennukitiibasid tootvad Briti tehased. Sellega kaoks vähemalt 9000 töökohta. „Ärge uskuge Brexiti toetajate hullust, kes väidavad, et kuna meie tehased on nii suured, ei saa me minema kolida,” ütles firma juht Tom Enders. „Nad eksivad. Briti lennundussektor on kuristiku äärel.”
Juba varem on riigist hakanud lahkuma finantsfirmad. Bloombergi teatel toimetavad viis suurimat panka oma kapitali Londonist Frankfurti, kokku kuni 750 miljardi euro väärtuses. Suurim lahkuja on Deutsche Bank 400 miljardi euroga. Ühe hiljutise uuringu järgi kaalub 30% Briti firmasid tegevuse osalist üleviimist välismaale või on seda juba teinud.
Kuna leppeta lahkumine vähendab hüppeliselt ka importi, hakkasid Briti terviseamet ja suured ravimifirmad juba mullu laovarusid koguma. Valitsus on ravimite ladustamiseks soetanud 5000 uut külmikut ning soovitanud firmadel tagada, et nende laovarusid jätkuks vähemalt kuueks nädalaks. Ravimeid varuvad ka tavainimesed, mistõttu kurdab osa apteeke juba praegu defitsiidi üle. Worcesteris asuva Kitsonsi apteegi juht Amo Sohal ütles Washington Postile, et puudus on näiteks põletikuvastastest valuvaigistitest ja epilepsiaravimitest. Eriti murelikud on suhkurtõbised, kuna 99% Suurbritannia insuliini tuuakse EL-ist.
Jaemüügifirmade liit saatis jaanuari lõpus parlamendile kirja, milles meenutati, et kiiresti riknevat toitu on võimatu pikaks ajaks varuda ja leppeta lahkumise korral ähvardab riigi poode toiduriiulite tühjus. Kirjas hoiatatakse tariifide tekitatud hinnatõusu eest ja tuletatakse meelde, et Briti valitsuse ametliku hinnangu järgi võib Calais’-Doveri tunneli kaudu toimuva kaubaveo maht väheneda 87% võrra. Samuti ütlevad jaemüüjad, et britid impordivad praegu EL-ist kolmandiku oma toitu, sealhulgas 80% tomateid ja 70% pehmeid puuvilju.
Valitsus lubab omalt poolt teha kõik impordi lihtsustamiseks, loobudes vajaduse korral kas või tollieeskirjade rangest järgimisest. Esmaspäeval teatas Briti tolliamet, et „karmi Brexiti” korral kehtestatakse EL-ist tulevate kaupade deklareerimisele ajutiselt leebemad reeglid ning vastavasse registrisse kantud importijad vabastatakse vähemalt kolmeks kuuks tollimaksudest. Kaubandusminister Liam Fox läks üleeile veel kaugemale ja teatas, et britid võivad tariifide taaskehtestamisest koguni ühepoolselt loobuda, ilma et ükski lepe riiki selleks kohustaks. Fox märkis, et selline otsus paneks Briti tootjad ränga surve alla, eriti kuna WTO reeglite järgi peaksid nulltariifid sel juhul kehtima ka kogu ülejäänud maailmale, mitte ainult EL-ile. Kriitikud tõdevad, et igal juhul oleks palju odavam lahkumislepe heaks kiita.
Euroopa jääb ilma Briti kalata
Karm Brexit annaks väga valusa löögi EL-i kaluritele, kes tohivad praeguse korra järgi Briti vetes tegutseda. Suurbritannia kalavarud on EL-i suurimad, kuid Briti kalurite võrkudesse satub väljapüütud kalast tublisti alla poole. 2016. aastal püüti seal kokku 1,35 miljonit tonni kala, millest 800 000 läks väljapoole Suurbritanniat. Kalavarude edasise kasutamise kohta kokkulepe puudub, kuid seda saaks arutada lahkumislepinguga kehtestatud üleminekuaja jooksul. See pidi kestma 2020. aasta lõpuni. Kui lepet ei tule, pole ka hingetõmbeaega ja brittide kalavarud jäävad ainult kohalike kalurite päralt. Kasu on neil sellest aga vähe, sest 4/5 brittide püütud koorikloomi ja merikarpe ning 60% valget kala müüakse praegu Euroopasse. Karm Brexit tähendaks neilegi toodetele kohe karme tariife."
"09.11.2019, 13:00",arvamus,https://epl.delfi.ee/artikkel/88016237/vaido-padumae-tulevikutrendidest-tuleb-aeg-mil-poodides-ei-muuda-enam-uhtegi-kilekotti,"Vaido Padumäe tulevikutrendidest: tuleb aeg, mil poodides ei müüda enam ühtegi kilekotti","Kui maailma ajalugu on olnud peamiselt sõdade ajalugu, siis viimastel kümnenditel on inimesed ja ühiskonnad püüdnud seda suundumust täielikult murda. Ma tahame, et elu läheks iga päevaga paremaks. Ühiskond otsib tasakaalupunkti, kus kõik oleksid õnnelikud, rõõmsad ja rahul. Vale oleks väita, et me pole sellele punktile kogu aeg lähemale liikunud. Oleme, ja palju.
Siiski, konkurentsiheitlus käib igas ühiskonnas vaatamata saavutatud positiivsetele kokkulepetele, kuidas võimalikult paljudel oleks hea olla. Oleme õnnetusele, kurbusele ja rahuolematusele sõja kuulutanud, kuid nii perekondade, linnade kui riikide lõikes on tulemused erinevad. Riike, kus asjad on Eestist paremini või halvemini, on palju.
Me ei pea trende mitte ainult taluma, vaid neid looma ja „poputama"". Eriti siis, kui me teame, et nad on mõistlikud ja õiged, kuid piisavat hoogu ilma kõrvalise kaasabita sisse ei võta. Suitsetamise kasulikkuse reklaame ei kujuta me enam ette, aga aastakümneid tagasi olid nad täiesti omal kohal. Täna on õhus juba uued teemad.
Tervislikum elu
Tervislik eluviis on üks maailma tarbimiskäitumise viiest megatrendist. Lähenemisviise, kuidas seda saavutada, on kaks: käsud ja keelud või ühiskonna suhtumiste muutmine.
Lühidalt öeldes on vaja mõlemat. Kuigi me usume, et suudame enda suhtes olla vastutustundlikud, oleme tegelikult nõrgad. Tahame tervislikult toituda, kuid tihti ei tee seda. Tahame olla kehaliselt aktiivsed, aga oleme pigem vähe. Seame endale eesmärke, aga ei suuda olla järjepidevad, et neid saavutada. Me vajame tuge, vahel ka asjatundlikku „hirmutamist"" ehk tõe esiletoomist, mis näiteks suitsetamise puhul on töötanud.
Riiklik sund on meile tuttav nii alkoholiaktsiiside kui ka eemaletõukavate piltide kaudu suitsupakkidel. Riik sunnib oma kodanikke iseendaga viisakamalt käituma. Ühiskonna suhtumiste muutmine on rohkem tootjate, kaupmeeste ja kolmanda sektori suunanäitajate ülesanne.
Inimkäitumise muutmiseks kasutatakse erievaid nippe, mis esmapilgul näivad vastuolulised. Turule on tulnud alkoholivabad õlled, džinn, aga ka vein ja viin. Kas see tähendab, et alkoholi tarvitajad lähevad üle alkoholivabale joogile või on need joogid ettevalmistuseks alkoholi tarbimisele? Kaupmees ei kaota midagi, kui ei müü alla 18. aastastele alkoholiga sama nime kandvaid, kuid alkoholivabu jooke. Pigem aitab see lapsel või noorel kinnistada mõtet, et joogid, mis kannavad nime „vein"" ja „õlu"", on mõeldud täiskasvanute jaoks. Alkoholivaba siider ja šampanja aga aitavad olla täiskasvanuil seltskondlikud ka ilma alkoholita. Traditsioonide murdmine on palju raskem, kui nendele uue sisu andmine. Klaasid kõlavad kokku, aga keegi ei pea tundma end ebamugavalt, kui ta alkoholi ei tarbi.
Plastikuta ostud
Teise megatrendina tooksin välja keskkonnasäästliku tarbimise. Võitlus prügi, kilekottide ja ebavajalike pakendite vastu on iseenesestmõistetav ka tarbijatele. Isegi kui täiendav kilekott lisab meile mõnevõrra mugavust, märkame, et saab ka teisiti. Siin aitaks väga palju kaasa nii kaupmeeste hinnapoliitika kui tarbijate eeskuju.
Tegime Rimis juulikuus eksperimendi ning panime puu- ja köögiviljade juures tasuta jagatavate õhukeste kilekottide hinnaks 5 senti. Suured kilekotid aga maksavad meil alates juulist 25 senti. Tulemus oli see, et laias laastus ei muutunud suurte kilekottide müügis midagi. Küll aga oli muutus tuntav õhukeste kilekottide osas - kui tavaliselt võetakse igas kuus keskmiselt kaks miljonit õhukest kilekotti, siis 5-sendiseid kotte osteti ainult poole miljoni ringis. Hinnamuutus oli mõlemal juhul 5-6 sendi ringis, ent mõju avaldas vaid nihe tasuta tootelt tasulisele. Samas suurusjärgus hinnatõus juba tasulisele kilest ostukotile aga peaaegu üldse mõju ei avaldanud.
Seega peame endi jaoks selgeks tegema, milline on hinnapiir, mis paneb ka suure ostukoti puhul tarbija mõtlema, kas kilekotti on vaja või ei. Hüppelise kilekoti hinnatõusuga peaks sel juhul kaasa tulema valdav osa kaupmehi. Võime ju panna Rimis kilekoti hinnaks 2 eurot, kui me aga jääme ainukeseks pioneeriks, siis selline otsus tähendaks meile pikas perspektiivis klientide kaotust, mis tooks kaasa käibelanguse ning koos sellega töökohtade vähenemise. Hinnatõusust parem variant on teadlikkuse kasv: nutikas ja tubli inimene käib poes oma kotiga. Õhukeste kottide tarbimise vähenemine testi ajal aga peaks kõiki kaupmehi mõtlema panema, kas ehk oleks aeg nende hinnastamise osas julgem olla.
Teine probleem, millega maadlevad nii eraisikud kui kaupmehed, on pakendijäätmed. Täna tundub, et tarbija erutub koheselt, kui kuuleb või näeb, et miski on biolagunev. Samas pole sellest palju räägitud, et tööstusliku bioprügi jaoks ei ole meil Eestis ega isegi mitte Baltimaades tingimusi. Sedagi ei tea paljud tarbijad, et mitte kõik biolagunev ei sobi kodusesse kompostihunnikusse. Seega, biolagunev ei ole tegelikult veel see võlusõna, mis kõik mured lahendab. Täna tundub ta vaid segadust juurde tekitavat. Hea meel on muidugi selle üle, et pakenditeadlastele on väljakutseid piisavalt ja ilmselt näeme selles vallas veel aastaid väga ägedaid ja kasulikke katsetusi. Mis aga on kindlamast kindlam - kaugel pole päev, mil kilekotte ei müüda enam kusagil.
Kodumaisus moodi!
Kolmas megatrend on kohalikkus, mis ei ole kuidagi seotud maailmas leviva protektsionistliku poliitikaga. Kohalikul kaubal on kaks võtme-eelist, mille vastu ei saa. Esiteks on tarneahel väga lühike, mis tagab kauba kõrge kvaliteedi. „Otse põllult"" on kaup kõige värskem ning seetõttu on Eestis olulist populaarsust kogunud ka potipõllundus. See on ainult hea, sest kui teame, milline on tomati või maasika tõeline maitse, saame just sellist tomatit ja maasikat nõuda ka kaupmehelt. Teiseks on paljude kohalike toiduainete maitsed meile harjumuspärasemad.
Kui me aga Leedu, Poola ja Eesti maasika maitsel vahet ei tee, siis ei ole tegelikult vahet, kui kõik on hoole ja armastusega kasvatatud. Kuidas me ise sellesse suhtuks, kui mõni leedukas või poolakas Eesti maasikat ostes suu kõveraks tõmbaks, justkui see ei kõlbaks? Lähiriigid on ikkagi kodule lähedal ja me ei tohiks neidki ära põlata, kuid kohalikule kraamile peab siiski jääma eelisõigus! Mida mahedam ja keskkonnasäästlikum, seda soodsam kaup peaks olema. Mahetootmist peab riik kindlasti soosima.
Vaatamata sellele, et toidukaupade puhul on koduturg esmatähtis, on globaalses maailmas palju sellist, mis on kasulik nii meie tervisele, keskkonnale, elukvaliteedile kui ka koduturule. Mitmekesisusest ei ole meil pääsu.
Kvaliteet normiks
Suurim väljakutse, millega oleme juba puutunud kokku ja mis edaspidi saab kindlasti prioriteediks, on toidupettus. Uuringute järgi on toidupettuse osakaal toidumajandusest 10-15 miljardit aastas, puudutades 10% (Grocery Manufacturers Association) kogu müüdud toidust. Toidupettusega on tegemist siis, kui tarbijale ei esitata lisatud ainete kohta õiget infot.
Kõige lihtsam on hankijal kaupmehele vassida päritolumaa või toidu kvaliteedi kohta. Maailmapraktikast on teada, et kallimaid kohviubasid segatakse odavamatega, veini maitset muudetakse suhkru või kaneeliga ning mahlasid lahjendatakse veega. Kõige enam aga võltsitakse Euroopas mett ning selle avastamine ei ole sugugi lihtne. Võltsitud mesi tähendab tavaliselt fruktoosisiirupi müümist mee pähe.
Võitlus toidupettusega algab läbipaistvast tarneahelast, et hankijad ei saaks varjata kaupade päritolu. Lisateste toiduainetele peaksid tegema nii jaekaupmehed ning testide rohkust ja rangust tuleks paremini reglementeeritama riiklikul tasandil.
Tarbija nõuab üha kvaliteetsemat ja puhtamat toitu ning konkurents brändide vahel on tihe. Ka üks altminek võib pühkida kaubamärgi turult, seega peaksid tootjad ise olema eriti tähelepanelikud.
Ostle nutikalt!
Need ajad on möödas, kus poeskäigu puhul oli kõige olulisem inimlik kontakt. Inimene on üha nõudlikum selles osas, kellega, kui palju ja millist kontakti ta soovib. Linnad on toidukappe täis, robotid toovad toidu nii robotkappidesse kui koju. Füüsiliselt poodi minema ei pea, kõik on kättesaadav online'is. Seda aga, millal hakatakse absoluutselt kõik oste sooritama netis, ennustada ei saa. Toidupoodide e-keskkonnad täna veel väga populaarsed pole, moodustades kogumüügist marginaalse osa. Deloitte 2018. aasta raportist (Deloitte's Grocery Digital Divide report, 2018) selgus, et ainult 4% toidukaupu ostetakse online keskkonnast, kuid hoolimata sellest on pooled ostudest siiski digitaalselt mõjutatud. Näiteks otsitakse toodete kohta netist infot, loetakse tagasisidet ning kasutatakse erinevaid äppe, et teha parim ostuotsus.
Inimene tahab nutikalt ostelda ja kaupmees on nõus teda igati aitama. Selleks, et teha konkreetsele kliendile parimaid pakkumisi, on vaja ka kliendi andmeid. Kliendid aga soovivad oma andmeid igati kaitsta, mis on mõistetav, kuid teisalt ei saa kaupmees sellisel juhul pakkuda personaalset kaubavalikut. Just viimast aga poodlejad ootavad.
Fakt on see, et meie poekülastajad on muutunud üsnagi nutikateks tarbijateks - seda nii digilahenduste kasutamise osas kui ka toidukorvi läbimõtlemisel. Need ajad, mil tarbiti mõõdutundetult, on möödas."
"16.01.2017, 00:05",sport,https://epl.delfi.ee/artikkel/76913358/kogu-igavikujooksuks-vormi-lembitu,"Kogu igavikujooksuks vormi, Lembitu!","Hea ametikaaslane õppis ühtviisi hästi tunnetama nii sooritusepinget, mis kuhjus elegantsetes kostüümides tantsijate kontsade alla, kui ka hirmuhigi, mis pärlendas hulljulge rallisõitja laubal pärast eluohtlikku manöövrit. Ei leidunud peaaegu ainsatki ala, mida ta ei mõistnud televaatajale kommenteerida.
Oma pingest, hirmust ja valust, mida ta viimastel õndsatel töötegemise momentidel paratamatult pidi tundma, Lembitu Rio olümpiamängude teleülekanneteks valmistudes ei rääkinud. Ta istus pikliku teletoa nurgas arvuti ees vaikselt ja süvenenult. Tegi paberile märkmeid, mida keset soravat juttu parajal ajal kasutada. Ettevalmistustöö pidi olema põhjalik, nimedes ja faktides ei tohtinud eksida.
Tõredaks tegi Lembitu aga paratamatu olukord, kus ta ei saanud enam sportlastelt endalt hetkeseisu kohta küsida. Kolmenädalane töö olümpiamöllus ja pidevas unevõlas nõudnuks temalt suurt lisapingutust.
„Saad hakkama, Lembitu?”
„Kui kõrvaklapid pähe panen, on kõik nagu varem,” vastas ta stoiliselt.
Füüsilist jaksu oli vintske spordimehe kuivetunud kehas alles vaid mõni piisk, ent tema tahe polnud murdunud. Suigatas mõneteistkümneks minutiks telekoridori sohval, kosutas end supi ja joogiga. Kommenteerimist ootasid Kaspar Taimsoo, Allar Raja, Tõnu Endreksoni ja Andrei Jämsä aerutõmbed sõudekanalil, maadlusmatšid, võrkpallimängud, triatlonivõistlused. Siis, kui ülekanne lahti läks, heitis ta haiguse meeltest välja. Siis tulid elu ja surma piiril võitlust pidanud mehesse tagasi kirg, rõõm ja veenev hääl. Kui sõudjate poolfinaalsõit otse-eetrisse ei läinud, väljendas ta põhjendatud pahameelt.
Rõõmu ja heameelt oskas Lembitu oma spordiajakirjaniku teekonna paremail päevil, kui ta kommenteeris olümpiamedali võitnud Eesti sportlaste püüdlemisi, televaatajale jagada nakatavalt ja meisterlikult. Eetris oli ta vist küll alati omade poolt, ent kui oli mikrofoni kinni pannud, võis temagi lati alt läbi jooksnud sportlase pihta tuld ja tõrva valada. Tegelikult ei saanud teda kui sitket sportlast, kergejõustiklast ja orienteerujat väljamõeldud vabandustega petta.
Suure hasardiga meenutas Lembitu üht noorusaja treeningut kodulinna Rakvere staadionil. Kõigepealt lippas ta viis korda 400 meetrit 60 sekundiga. Seejärel tagus koos kohaliku meeskonnaga jalgpalli ja jooksis ka murul kõigist kiiremini. Keskmaajooksjana, kelle 1500 meetri rekordiks jäi 3.54,8, teadis ta, et finišisirgel ponnistades peab kannatama just nii palju, kui suudad, ja ikka pisut rohkemgi.
Näis, et elu viimasel finišisirgel oli Lembitule selgeks saanud nii kannatuste tähendus kui ka sureliku inimese osa ses kannatuste maailmas. Kuni meel ei alistu, suudad edasi pingutada.
Nüüd jookseb hea kaasteeline igavikuradadel. Kogu vormi, Lembitu! Kunagi paneme seal sinuga koos jalad stardijoone taha."
"03.03.2020, 00:05",sport,https://epl.delfi.ee/artikkel/89107589/tants-rally-estonia-umber-pada-soimab-katelt-uhed-mustad-molemad,"Tants Rally Estonia ümber. Pada sõimab katelt, ühed mustad mõlemad","Esimesed kivid veeretas Rally Estonia toimumise teele Eesti autospordi liit (EAL). Nüüdseks on tõkked kõrvaldatud, kuid vastasseis on taandunud isikute ja egode tasandile. Selleks et toimuks sündmus, mis on üks Eesti spordi visiitkaarte, pole muud lahendust kui solvumine alla neelata.
EAL on selles mängus löönud palli Urmo Aava ja tema partnerite väravasse. Möödunud nädalal Rally Estonia ärajäämisest teatanud korraldajad ei kavatse oma otsusest taganeda. Samal ajal on EAL astunud samme, et ralli saaks tänavugi toimuda. Vähemalt esialgu peamise probleemina esile kerkinud 100 000 euro nõue on saanud lahenduse. Kinnitatud on ka tippralli korraldamise prioriteetsust.
„Ma ei saa aru, miks me ei saa maha istuda ja arutada Rally Estonia korraldamist,” küsis Eesti autospordi pikaaegne suurtoetaja ja EAL-i juhatuse liige Oleg Gross eile ennelõunal Delfi TV-s toimunud väitlusel. „Autospordi liidu poolt proovime olukorda lahendada ja kui see on oluline, oleme nõus ka vabandama, et Rally Estonia ikkagi toimuks. Ma küll ei tea, mille eest, aga kõik selle nimel, et Rally Estonia ikkagi toimuks.”
Eile õhtupoolikul toimus EAL-i juhatuse koosolek. Grossi sõnul arvas ka juhatus üksmeelselt, et ralli peaks igal juhul toimuma. Juhatuse koosoleku lõppedes kinnitati pressiteates, et EAL toetab endiselt 2020. aasta Rally Estonia korraldamist planeeritud ajal ja mahus.
Juhatuse teates on kirjas: „EAL kutsub osapooli esimesel võimalusel läbirääkimistele, et jõuda selgusele tekkinud olukorra tegelikes põhjustes ja leidmaks viivitamatult lahendus. Riiklikult olulise sündmuse ärajäämine ei tohi sõltuda tühisest isikutevahelisest teineteisemõistmatusest ja EAL on valmis omalt poolt jätkuvateks jõupingutusteks kiire lahenduse leidmiseks.”
Vähemalt näiliselt pole ralli ärajäämiseks ühtegi põhjust. Ometigi püsivad ralli korraldajad visalt oma positsioonidel Millised on Aava vastuargumendid?
„Meie oleme oma otsuse langetanud. Küsimus on riigi tellimuses ja seda tellimust pole võimalik täita. Me ei taha vägisi asja teha,” lausus ta. „Kui me oleks saanud asjadega normaalselt liikuda detsembrikuust, siis jah, ralli oleks toimumas. Paremini kui kunagi varem. Kui keegi tahab meid veenda, et seda saab teha ka praegu, siis saab, aga kehvakese. Sellele pole mõtet raha raisata. Riik on samal seisukohal.”
Meenub vanasõna: „Pada sõimab katelt, ühed mustad mõlemad.” EAL-ile saab ette heita seda, et nad nõudsid liiga jäigalt Rally Estonia korraldajatelt 100 000 eurot. Ideeliselt võib raha küsimist mõista, kuid ilmselgelt oli summa liiga suur ja tähendanuks niigi pingelise eelarvega võistluste korraldajatele võib-olla ületamatut auku.
Peale selle jääb mulje, et EAL-i inimesed ei mõistnud: ligikaudu miljon eurot, mille riik ralli korraldajatele eraldas, pole tulnud muu autospordi arvelt. See raha pole üldse seotud Eesti spordiga, vaid on sihtotstarbeline eraldis, millelt riik loodab kasu teenida.
Rally Estonia korraldajad olid teadaolevate faktide järgi EAL-i oluliste isikutega suheldes liiga passiivsed. Nad ei kasutanud oma seisukohtade kaitsmiseks kõiki võimalusi. Pealegi langetasid nad ralli mittekorraldamise otsuse liiga vara, jättes tähelepanuta Grossi lubaduse neid aidata. Nüüd ei taheta esialgset otsust enam muuta.
Kui seda ei luba uhkus või solvumine, tuleks need alla neelata. Eesti rallifännidele elamust pakkuda on olulisem kui jonnakalt oma ego eest võidelda.
Perfektsionistina on muidugi võimalik Aava seisukohta mõista. Kui ideaal pole võimalik, on parem loobuda. Kas see aga on parem ka Eesti autospordile tervikuna? Küsitav, sest kuidas saab olla hea, et tippsündmust ei toimu… Sellest ei võida keegi.
Kahe käega tuleb toetada Aava juttu, et tekkinud kriisi taustal on hädasti vaja tegeleda laiemalt Eesti autospordi arengu küsimustega. Rally Estonia pole kaugeltki EAL-i ainus probleem. Sisuliselt ei tehta tööd noortega, ringrajasõit on varjusurmas, kuuldavasti kummitavad probleemid ka peasponsorita jäänud rallikrossi.
Gross oli eile veendunud, et Rally Estonia pärast puhkenud tüli kiirendab võimalikke muudatusi EAL-i juhatuses. Sellele viitab ka EAL-i juhatuse eilne otsus, et hiljemalt 15. aprilliks kutsutakse kokku EAL-i üldkogu. Kui ralli ikkagi ei toimu, on kogu juhtumist ehk niipalju kasu, et EAL tervikuna teeb läbi uuenduskuuri."
"27.01.2020, 00:05",valismaa,https://epl.delfi.ee/artikkel/88753109/eesti-on-uue-viiruse-tuvastamiseks-valmis-paari-nadala-parast-seni-aitab-meid-rootsi,Eesti on uue viiruse tuvastamiseks valmis paari nädala pärast. Seni aitab meid Rootsi,"Uus koroonaviirus on levinud Prantsusmaale ja võimalikeks haigusjuhtudeks valmistuvad teisedki Euroopa riigid, sealhulgas Eesti. „Laboratoorseks tuvastamiseks vajalikud analüüsimaterjalid on tellitud ja kõikide eelduste kohaselt on meie labor valmis viirust ise tuvastama lähima paari nädala jooksul,” ütles terviseameti erakorralise meditsiini osakonna juhataja Martin Kadai. Inimesed muretsema ei pea: seni kui meil tuvastamisvõimet veel pole, kasutame naabrite abi.
Nakkuskahtlase patsiendi hingamisteedest võetakse rögaproov või ninaneelust kaabe ja pakendatakse. „Patsiendilt võetud uuringumaterjal saadetakse Rootsi koostöölaborisse ja tellitakse vajalik analüüs sealt,” selgitas Kadai.
Rootsi tervishoiuameti peaepidemioloog Anders Tegnell ütles eile Rootsi rahvusringhäälingule, et reisilt saabunud ja gripisümptomitega inimestele on Rootsis tehtud 2019-nCOV proov ja siiani pole kellelgi uut viirust tuvastatud. Tegnelli sõnutsi ollakse võimalikuks haiguspuhanguks valmis. „Rootsi tervishoiusüsteem on informeeritud ja teab, mida teha. Protseduurid on paigas,” kinnitas ta.
Praegu on võimatu ennustada, kas uus viirus jõuab Eestisse või mitte.
2019-nCOV viiruse laboratoorne tuvastamine põhineb selle pärilikkusmaterjali (RNA) unikaalse järjestuse määramisel ja tuvastamisel uuringuproovist. Meetodit kasutatakse haigustekitajate tuvastamiseks laialdaselt
Praegu on võimatu ennustada, kas uus viirus jõuab Eestisse või mitte. „Teadusringkondades on tänaste andmete põhjal võrreldud 2019-nCOV viirust ja selle levikut ennekõike 2002. aastal levima hakanud SARS-iga,” märkis Kadai. SARS Eestisse ei jõudnud.
Skafandreid pole vaja
Veebipiltidel kannavad uue viirusega kokku puutuvad meditsiinitöötad skafandrit. Kas Eesti haiglatel on olemas varustus, millega personal saaks end vajaduse korral kaitsta?
Terviseametist selgitati, et arvestades 2019-nCOV viiruse levikuteid, peavad tervishoiutöötajad nakkushaige või nakkuskahtlase patsiendiga tegeldes kasutama respiraatorit, kaitsekitlit ja kaitsekindaid ning teatud raviprotseduuride puhul ka kaitseprille ja pikkade varrukatega veekindlat kaitsekitlit. Terviseamet on saatnud tervishoiuteenuse osutajatele vastavad juhised.
Martin Kadai kinnitab, et tegu on üsna standardsete isikukaitsevahenditega, mida tervishoiutöötajad kasutavad ka igapäevatöös. Kõrgema ohuklassi isikukaitsevahendeid kasutada ei tule.
Arvestades, et uue viiruse vastu veel vaktsiini ei ole, on selge, et inimesi ehk võimalikke patsiente huvitab kõige rohkem haiguse kulg ja selle raskeim võimalik tüsistus ehk surm. „Kinnitatud haigusjuhtude ja surmaga lõppenud haigusjuhtude andmete põhjal on hinnanguline suremus 2019-nCOV viirusnakkuse tagajärjel 3–4%,” ütles Kadai. Võrdluseks: eri gripipandeemiate korral on hinnanguline keskmine suremus olnud 0,1–2,5%. (2018/19. aasta gripihooajal põdes Eestis grippi ligi 55 000 inimest, kellest suri 57 ehk 0,1%.)
Mis inimesega õigupoolest juhtub, kui ta uue viirusega nakatub? 2019-nCOV viirus võib põhjustada erineva raskusastmega haigusvorme. Leebemal juhul kulgeb see nagu keskmine vastik talvine tõbi: palavik, köha, kurguvalu, ninakinnisus, peavalu, lihasevalu ja üldine halb enesetunne. Paraku võib sama viirus põhjustada ka kergemat või raskemat kopsupõletikku, millel omakorda võivad olla rängad komplikatsioonid – hingamispuudulikkus, sepsis ehk veremürgistus ja septiline šokk.
Wuhani viirust eristab SARS-ist asjaolu, et see on võimeline levima ka inkubatsiooniajal, mil nakatunul pole veel sümptomeid märgata.
Ravi on ennekõike toetav ehk sümptomeid püütakse leevendada. Täpsem ravi on aja küsimus. „Praegu ei ole antud soovitusi 2019-nCOV viirusnakkuse raviks spetsiifiliste viirusevastaste ravimite kasutamiseks, kuna andmed viirusevastaste ravimite toime kohta on piiratud,” ütles Kadai.
Aastavahetusel Kesk-Hiinast leitud senitundmatu kopsuviirus 2019-nCoV on praeguseks jõudnud ka Euroopasse ja Põhja-Ameerikasse. Väljaspool Hiinat on kindlaid haigusjuhtumeid seni tuvastatud paarkümmend ja peaaegu kõik need inimesed nakatusid haiguse epitsentris Wuhanis viibides. Seetõttu kinnitas maailma terviseorganisatsioon WHO neljapäeval, et vähemasti esialgu on tegu Hiina-sisese probleemi, mitte rahvusvahelise tervisekriisiga. Ühtlasi rõhutas WHO, et see hinnang võib veel kergesti muutuda. Kinnitus, et Wuhani loomaturult pärit viirus on võimeline nakkama ka inimeselt inimesele, tuli alles nädal tagasi. Neljapäeval avastati Vietnamis esimene haige, kes polnud ise hiljuti Hiinas käinud, vaid sai viiruse Wuhanis käinud sugulaselt.
Välisministeerium: Hiinasse võib sõita, vältida tuleks Hubei provintsi
Ministeeriumi pressiteenistus teatas eile õhtul vastuseks Eesti Päevalehe päringule, et välisministeeriumi ohuhinnagu järgi ei pea Hiinasse sõita kavatsevad eestlased reisist loobuma. „Praegu soovitame täielikult vältida Hubei provintsi reisimist. Wuhani ametivõimud sulgesid 23. jaanuaril 2020 kõik linna transpordisõlmed, sealhulgas lennujaamad, raudtee- ja bussijaamad. Soovitame järgida kohalike võimude juhiseid,” sõnas ministeeriumi pressinõunik Fred Püss.
Ta kinnitas, et ministeerium jälgib olukorda ja kui vaja, muudab reisihoiatust. Ühtlasi soovitab ministeerium kõigil oma välisreisi välisministeeriumi veebilehel registreerida.
Naaberriigid on andnud oma kodanikele Hiinasse reisimise kohta leebemad nõuanded: Soome ja Rootsi pole väljastanud hoiatusi, et Hiinasse ja/või Wuhani provintsi reisimist tuleks piirata.
Eile olukorrast aru andnud Hiina riikliku tervisekomisjoni juht Ma Xiaowei hoiatas, et uuest haigusetekitajast teatakse siiani vähe. Praegu paistab haiguse suremus sarnanevat 2002.–2004. aastal levinud SARS-i omaga ja on umbes 3%, ohvriteks eelkõige krooniliste tervisehädadega vanainimesed. Ma sõnutsi eristab Wuhani viirust SARS-ist asjaolu, et see on võimeline levima ka inkubatsiooniajal, mil nakatunul pole veel sümptomeid märgata. Inkubatsiooniaeg võib kesta ühest päevast kahe nädalani. Seetõttu pole selge, kui palju abi on tervisekontrollist, mida maailma riigid üksteise järel Hiinast saabujatele kehtestavad. Reedel teatasid kolme haige avastamisest Prantsusmaa arstid, kelle sõnutsi saabus kaks neist riiki mingite sümptomiteta.
Briti Imperial College Londoni ja Lancasteri ülikooli teadlased teatasid nädalavahetusel kahes eraldi tehtud uuringus, et praeguste andmete põhjal jõuab iga nakatunu haigust levitada keskmiselt kahele-kolmele inimesele. „Esialgu pole selge, kas väljaspool Hiinat õnnestub haiguspuhangut vältida,” märkis Londoni teadlane Neil Ferguson Reutersile.
Rahvusvaheline vaktsiinikoostöö algatus CEPI on lubanud kiirendada vaktsiini väljatöötamist ja loodab selle kliinilisi katsetusi alustada kolme-nelja kuu jooksul. Eksperdid hoiatavad viiruse alahindamise eest. „Igasugune viirus, mis suudab esimest korda inimestele levida, peaks meis muret tekitama, sest ta on juba suutnud esimesest suurest barjäärist läbi murda,” ütles BBC-le Briti viroloog Jonathan Ball. „Kui ta on jõudnud inimrakku ja hakkab seal paljunema, võivad tekkida mutatsioonid, mis aitavad tal tõhusamalt levida ja ohtlikumaks muutuda.”
Hiina rakendab haiguse kontrolli alla võtmiseks erakorralisi meetmeid. Wuhanis on kiirkorras hakatud ehitama kaht uut haiglat, millest esimene peaks riigimeedia teatel valmima järgmise nädala alguseks ja teine nädal hiljem. Sotsiaalmeedias ilmunud video- ja fotomaterjali põhjal on Wuhani haiglad rängalt ülerahvastatud ning paluvad elanikel annetada näomaske ja muud meditsiinivarustust.
Wuhanile ja teistele lähedal asuvatele linnadele on kehtestatud reisikeeld, mis puudutab teoreetiliselt enam kui 40 miljonit inimest. Peale linnast väljuva rongi- ja lennuliikluse on 11 miljoni elanikuga Wuhanis seiskunud kogu ühistransport. Ametlikult on keelatud ka eraautode liiklus, välja arvatud juhtumid, kus võimude eriloaga inimesed toimetavad patsiente haiglatesse. Liikluspiirangud teevad paljude haigete haiglasse jõudmise raskeks või võimatuks, mis mõistagi nakkuse piiramisele kaasa ei aita.
Eile teatas Wuhani linnapea Zhou Xianwang pressile, et uusaastapidustuste ja epideemia tõttu olevat Wuhanist ja selle eeslinnadest juba lahkunud viis miljonit inimest.
Väliseksperdid väljendavad kahtlust, kas suurlinnades on praktiliselt võimalik ja mõistlik karantiiniala kehtestada. Praeguseks puudutab ametlik reisikeeld juba kõiki Hubei provintsi suuremaid linnu. „Kui sa üritad sulgeda Wuhani-sugust suurlinna, mis on ühtlasi Kesk-Hiina suuremaid transpordikeskusi, siis minu jaoks näitab see, et sa oled epideemia üle kontrolli kaotanud,” ütles Georgestone’i ülikooli professor Larry Gostin väljaandele Wired. „Sellest võib järeldada, et seal toimub laialdane inimeselt inimesele nakatumine.”
Haigeid ravides on nakatunud juba üle 15 arsti, kellest vähemalt üks on surnud.
Hiina keskvõimude teatel lähetatakse mujalt riigist Hubei provintsi appi 1200 meditsiinitöötajat. Haigeid ravides on nakatunud juba üle 15 arsti, kellest vähemalt üks on surnud. Eelmisel nädalal pidi enda haigestumist kinnitama ka üks Hiina peamisi koroonaviiruste spetsialiste Wang Guangfa, kelle juhitud komisjon kinnitas 10. jaanuaril avalikkusele, et viiruse levik on Wuhanis kontrolli alla võetud.
Eile kehtestati Hiinas lõpuks üleriigiline elusate metsloomade müügi keeld, sest viirus arvatakse olevat inimesteni jõudnud just Wuhani lihaloomade turu kaudu. Pekingi elanikud said eile valitsuselt tekstisõnumi, milles paluti loobuda kättpidi teretamisest. Laupäevaks plaanitud rotiaasta alguse tseremooniad jäeti ära ja enamik kinosid on suletud. Riigipea Xi Jinping tunnistas laupäeval poliitbüroo ees peetud kõnes esimest korda, et olukord on väga raske ja viiruse levik kiireneb. „Oleme kindlad, et suudame epideemiale tänu ennetustööle ja kontrollile lõpu teha,” lubas Xi.
Nakatunuid riikide kaupa
Mandri-Hiina 2052
25. jaanuari ametlik seis
Allikas: riikide terviseametite ametlikud andmed"
"07.10.2019, 00:00",sport,https://epl.delfi.ee/artikkel/87664957/superonnest-jai-puudu-kuid-lopetamise-onn-oli-siiras,"Superõnnest jäi puudu, kuid lõpetamise õnn oli siiras","Eesti maratoonarid Tiidrek Nurme ja Roman Fosti edenesid Dohas pühapäeva esimestel tundidel joostud maratonil varem kavandatud taktika järgi. Kuna ilm oli arvatust paar kraadi jahedam – sooja oli umbes 30 kraadi – oli tempo veidike kiirem, kuid esimeste meestega arutult kaasaminekust suudeti hoiduda. Distantsi teisel poolel lõigati sellest kasu, kuna enda jaoks liiga kiirelt alustanud konkurendid hakkasid selg ees vastu tulema.
Distantsi esimeses pooles 50. koha piirimail olnud Nurme sai lõpuks 26. koha, Fosti oli 33. „Ma ei saa öelda, et olen superõnnelik, superjooksu ei olnud, kuid olen õnnelik, et nii lõpetasin,” sõnas Nurme. „Usun, et treener võtab ka selle eest mütsi maha. Praegu on emotsioonid ja füüsis liiga maas, et rõõmu välja näidata. Aga tegemist polnud Tartu maratoni või väikese linnajooksuga… see oli kõrgetasemeline maraton.”
Nurme hinnangul tegi ta 26. kohal lõpetades n-ö oma kindlasti ära. Startinud jooksjatest oli ta varasemate tulemuste võrdluses alles 40. „Kindlasti oli see mu MM-ide parim jooks,” hindas ta. „Hea, et rada oli vähemalt sile. Oleks tõusud ka olnud, läinuks jamaks. Nädal oli minu jaoks raske, eelmine laupäev sain kerge pöiavigastuse, õnneks see ei seganud.”
Pärast finišit ajakirjanike ette astudes tunnistas Nurme organismi valdavat väsimust ja jutu vahele märkis, et tal on hingamisega probleeme. „Õhutemperatuur oli mitu kraadi jahedam kui arvasin ja niiskust oli ka vähem. Oli selge, et tuli kiiremini alustada kui planeerisin. Läksingi! Oleks selle tempo lõpuni ära hoidnud, oleks kümne hulgas olnud. Aga ma ei suutnud seda hoida, tempo langes,” arutles ta. Finišisse jõudis Nurme ajaga 2:17.38. Võitjale kaotas ta pisut alla seitsme minuti. „MM oli tegelikult riskijooks ja olümpiat silmas pidades polnud see ehk kõige targem valik,” viitas ta ekstreemsetele oludele.
Maratoni käigus ühel teadusuuringul osalenud Fosti oli finišis pisut energilisem. „Tunne on vägev! Jalad on valusad, aga kehaliselt pole ma kapsas. Ma ei jooksnud ennast ribadeks, vaid liikusin targalt,” tunnistas ta. „Alguses tundus, et ei tohi nii kiiresti minna, võtsin tempo natuke maha.”
Fosti sõnul ei sobi õhtused jooksud tema maole. „Kõht vedas mind alt, aga selle taha suurt midagi ei jäänud. Koht oleks võinud olla parem, aga jooksime end ju Tiidrekuga tabeli esimesse poolde. Isiklike rekordite võrdluses olime teises pooles,” arutles ajaga 2:18.30 lõpetanud jooksja. „Kõige raskem oli viimane kilomeeter, jalgadesse tekkisid krambid. Kahju, et ei saanud seal neljast mehest veel ette.”
Eesti jooksjad said Doha öös nautida kaasmaalaste toetust. Sinimustvalgete lippudega eestlasi jagus rajal päris mitmesse kohta. „Ergutust on vaja eelkõige viimasel seitsmel kilomeetril, enne seda oled nii keskendunud, et ütled treenerile ka, et ole vait!” tunnistas Nurme. „Aga Eesti fännid on ikka võimsad: lähevad Hollandisse võrkpallile, vahivad Walesis Ott Tänakut ja siin ka veel sadakond inimest kohal... See pole ju laevaga Helsingisse minek, vaid oleme ikkagi Kataris.”
Seejuures lähevad Nurmele endale ka Tänaku tegemised väga korda. Päeval maratoni stardiks valmistudes jälgis ta Walesi ralli kiiruskatsete tulemusi ja finišis oli tema esimene küsimus, kuidas kaasmaalane päeva viimasel kiiruskatsel sõitis.
Maratonijooksu maailmameistriks krooniti etiooplane Lelisa Desisa ajaga 2:10.40."
"17.11.2015, 07:42",valismaa,https://epl.delfi.ee/artikkel/72977185/hollande-taotleb-eriolukorra-pikendamist-kolme-kuuni,Hollande taotleb eriolukorra pikendamist kolme kuuni,"Hollande’i sõnul tuleb põhiseadust parandada, sest Prantsusmaa vajab sobivat tööriista, mida võidaks kasutada ilma eriolukorda appi võtmata, vahendab BBC News.
Muude meetmetena pakkus Hollande välja 5000 uue politseiposti loomise järgmise kahe aasta jooksul ning uute kärbete ärajätmise riigikaitse-eelarves; topeltkodakondsusega isikutelt Prantsuse kodakondsuse äravõtmise lihtsustamise, kui nad on toime pannud terrorismikuriteo ja kui see ei jäta neid kodakondsuseta isikuiks; riiklikule julgeolekule eriti suurt ohtu kujutavate välismaalaste väljasaatmise kiirendamise ning Euroopa suurema koostöö relvakaubanduse vastu ja rangemad karistused selle eest Prantsusmaal.
Hollande kordas oma kõnes vastuseisu Süüria presidendi Bashar al-Assadi võimulejäämisele, kuid ütles, et Prantsusmaa vaenlane Süürias on Daesh (Islamiriik).
Hollande lubas rohkem ressursse julgeolekujõududele ja teatas, et lennukikandja Charles de Gaulle saadetakse neljapäeval Islamiriigi-vastast sõjategevust toetama."
"08.10.2020, 00:05",uudised,https://epl.delfi.ee/artikkel/91285589/uus-inimarengu-aruanne-otsib-eestlase-onne,Uus inimarengu aruanne otsib eestlase õnne,"Miks nii? On see praegu tähtsaim Eesti ees seisev küsimus? Inimarengu aruande avaldamist korraldava SA Eesti Koostöö Kogu tegevjuht Kairi Tilga alustab teemavaliku selgitamist kaugemalt. Mitme Eesti inimarengu aruande (EIA) teemad on üksteisest välja kasvanud. Näiteks 2017. aastal ilmunud aruanne uuris rändeajastu mõju Eesti rahvastiku kasvule, hargmaisusele, keelele ja kultuurile. Selle teema jätkuna käsitles järgmine, tänavu suvel ilmunud aruanne linnastumist ja ruumiküsimusi ning mõtestas ruumi mõju inimarengule ja inimeste heaolule.
Sealt jõuabki uue aruande temaatikani. Globaalses inimarengu indeksis oleme viimased kuus aastat stabiilselt 30. kohal. „Koht ei ole halb, oleme kõrgelt arenenud riikide seas. Ka stabiilsus pole iseenesest halb. Aga kui aruande peatoimetaja, Tallinna ülikooli prorektor Helen Sooväli-Sepping eelmist aruannet riigikogu puldist esitles, küsiti temalt, mis võiks aidata teha meil arenguhüppe,” meenutas Tilga. Sooväli-Sepping vastas küsijale, et tema hinnangul võiks meid aidata rahva tervise paranemine. „Sealt hakkaski teema hargnema – heaolu. Ja seda laiemas mõttes kui füüsiline tervis,” ütles Tilga.
Globaalses inimarengu indeksis oleme viimased kuus aastat stabiilselt 30. kohal.
Koostöö Kogu peegeldas mõtet riigi ja vabaühendustega ning see kiideti heaks, just valmis ka vaimse tervise roheline raamat. „Inimarengu aruanne saaks juurde anda ühiskondliku mõju vaate ehk uurida, kuidas heaolu mõjutab ühiskonda ja kuidas loob ühiskondlikku kasu. Me ei hakka rääkima vaimsetest häiretest meditsiinilises mõttes, meie räägiksime õnnetundest ja rahulolust kui ühiskondlike protsesside mõjutajast. Näiteks kuidas otsustame siis, kui oleme rahul, või vastupidi – ei ole rahul. Kahtlemata on see keerukas ja ambitsioonikas teema,” nentis Tilga.
Uue aruande kallal tööle asumiseks on vaja peatoimetajat, kes annaks praegu veel laiale teemavalikule fookuse. Koostöö Kogu teeb peatoimetaja konkursi korraldamiseks ettevalmistusi, kuulutus peaks avalikkuse ette jõudma veel sel sügisel. „Ütleme nii, et otsime imeinimest,” muigas Tilga. Hea kandidaat peaks olema akadeemiliselt võimekas, tajuma hästi ühiskondlike struktuuride toimimist ja kasuks tuleks, kui tal oleks praktiline kogemus tervishoiu või sotsiaalpoliitika süsteemist. Muidugi peab ta olema võimekas juht. „Neid inimesi on vähe, aga loodame ta leida,” ütles Koostöö Kogu tegevjuht. Seni on peatoimetajad olnud Helen Sooväli-Sepping, Tiit Tammaru, Marju Lauristin, Mati Heidmets, Raivo Vetik jt.
Eelarve, nagu teadusprojektidel sageli, on kasin. „Viimase EIA eelarve oli 100 000 eurot, mis on projekti mastaapsust ja pikkust arvestades väga vähe. Uue EIA jaoks on meil vaja lisaraha, sest elukallidus ja inimeste töötasud on märgatavalt tõusnud, aga riigilt me raha juurde ei saa, oleme küsinud. Nii et peame leidma partnereid juurde,” tõdes Tilga."
"22.07.2016, 23:55",lp,https://epl.delfi.ee/artikkel/75129913/kehaline-kasvatamatus,Kehaline kasvatamatus,"Paraku on kehalisus tänapäeva läänes oma loomulikkusest võõrandunud ja sellest on ühel või teisel viisil saanud ideoloogiline tööriist. Osalt võib selle eest vastutavaks pidada meie judokristlikku maailmapilti, sest piibel kuulutab ju lihalikkuse paheks ja kasinuse vooruseks. Igasugune inimesele loomulik seksuaalsus tuleb alla suruda ja füüsilised naudingud vaimsetele allutada.
Kõige parem oleks üldse eeterlik olend olla.
Sellele vastandub tugevalt kapitalistlik naudinguühiskond, mis meid kommertsliku seksuaalsusega üle kallab. Mõni aeg pärast Teist maailmasõda avastasid varakapitalistlikud turundushaid, et inimese keha on eelkõige „tarbija keha”, mille toimimiseks ja hooldamiseks saab selle omanikule maha müüa palju tooteid alates riietest ja vitamiinidest kuni mootorrataste ja tugitoolideni. Kõik sinu keha jaoks! Ja kuna keha oli ajaloo jooksul olnud kaetud kas nunnarüü või sõdurisineliga, siis nüüd sai selle bikiinidesse riietada ja suurelt plakatitele panna, et selle abil näiteks rehve müüa.
Pole ime, et praegu ei oska me kuidagi oma kehadesse suhtuda. Tundub, et enamik Eesti mehi on läinud oma keha eitamise teed. Seda näitab statistika, mille järgi üle poole Eesti meestest on ülekaalulised. Tundub, et nad tajuvad oma keha kui tööriista, mis aitab neil hommikul tööle arvuti taha jõuda. Kehal on sama utilitaristlik väärtus kui autol, kuid ainult selle vahega, et auto käib tihedamini ülevaatusel.
Seevastu naised on sattunud olukorda, kus nad peavad sammu pidama ebanormaalsete standarditega ja nende väärtust määrab nende kehaline atraktiivsus. Selle näiteks võib tuua töökohad, mis eeldavad oma naistöötajatelt meigi ja kontsade kandmist, ning meediastaarid, kes peavad pidevalt oma kehakaalu kohta rahvale aru andma.
Pole siis ime, et maailma on maruna rabanud uus mäng Pokémon Go, mille geniaalsus seisneb selles, et ta ühendab virtuaalsuse ja inimese paratamatu füüsilise olemuse. Kohe pärast mängu väljatulekut täitus internet rõõmuhõisetega ja inimesed, kelle elustiil oli aastaid olnud kodus arvuti eest istumine ja inimkontaktide vältimine, hakkasid järsku kümnekilomeetriseid jalutuskäike tegema. Selleks et neid masse liikuma meelitada ja oma kehaga ümbrust avastama panna, oli iroonilisel kombel vaja ainult ühte elektroonilist äppi. Füüsilise maailma virtuaalreaalsusega segamine on justkui mõru ravimi segamine suhkruga. Pärismaailm ei olegi enam nii hirmutav ja muutub palju kodusemaks, kui seda täidavad virtuaalreaalsusest tuttavad joonistatud kollid.
Teisalt on kehalisus saanud tajutavaks ka viimase aja terrorirünnakute tõttu Euroopas – otse meie õuel. Koos keha kadumisega kaob kahjuks ka vaim. See toob meie igapäevastesse mõtetesse tunde, et keha on habras ja meil ei ole tema üle täielikku kontrolli. Meie ei oma teda, vaid tema meid, ja me saame teda kasutada ainult piiratud aja. See on igaühe enda valik, kas ta kardab oma keha pärast ja püsib alalhoidlikult kodus või laseb sellel Lõuna-Euroopa suve nautida ning lepib maailma juhuslikkuse ja ajalikkusega.
Juulis Andrus Kivirähk puhkab. Teda asendab iga nädal eri autor."
"09.02.2016, 15:59",arileht,https://epl.delfi.ee/artikkel/73641977/rosimannus-eitab-kutuseari-eestis-kuid-jatkab-seda-kireva-seltskonnaga-emiraatides,"Rosimannus eitab kütuseäri Eestis, kuid jätkab seda kireva seltskonnaga Emiraatides?","Poolteist kuud pärast Äripäevas ilmunud lugu ilmus aga Rain Rosimannus väidetavalt täpselt sama seltskonnaga ühte ruumi, et arutada Šveitsi investoriga koostöö võimalusi Araabia Ühendemiraatides. Kirev seltskond mehi plaanib välisturule viia veega emulgeeritud kütust. Rosimannus eitab kohtumist.
Mis äri on emulgeeritud kütus?
Sven Viidase kohta on Äripäev märkinud, et ta on omal ajal koostööd teinud Linnuvabriku kuritegeliku grupeeringuga. Kristjan Olei on maksupettustes süüdistatava Jürgen Järviku kaksikvend, kes võttis abielludes naise nime. Nende kõigi ühine äriidee on kütuse emulgeerimine veega.
Ärina toimib see siiski ainult siis kui veega segatud kütuse pealt ei pea maksma täit aktsiisimaksu ja kütusesse segatud vesi oleks aktsiisivaba ehk toode peaks olema tunduvalt odavam ja keskkonnasõbralikum kui emulgeerimata diiselkütus.
Meie seadusandluses pole sellele ideele aga siiani rohelist tuld antud. Õliliidu president Toomas Saks ütleb, et ilmselt ei juhtu seda siinmail kunagi. “Nad presenteerivad seda kui uudset ja rohelist ideed, aga tegelikult oli veega segatud kütus kasutusel juba 1960. aastal Itaalias, kus seda kasutati sealses ühistranspordis,” ütleb ta.
“See ei ole mingi uudne avastus ja mina näen, et selle äri peamine idee on siiski teenida kasu aktsiisivaba vee pealt, mida segatakse kütusesse ja mis teeb emulgeeritud kütuse odavamaks ning selle pealt on võimalik rohkem teenida. Kuid kui veega segatud emulsiooni kasutatakse kütusena, siis tuleb minu meelest selle eest ka maksta täit aktsiisi, mis siis, et kuni 30 protsenti sellest võib olla ka vesi,” leidis Saks.
Rosimannus nii ei arva. “See on väga keskkonnasõbralik tegevus, sest veest ei eraldu põlemisel kahjulikku saastet ja nanoemulgeerimisega saavutatakse olukord, kus kütuse enda kulu ei suurene. Mulle tundus see siis ja tundub ka praegu jumalale meelepärane tegevus, mis võiks ka äriliselt huvitav olla. Hoian sel teemal jätkuvalt silma peal,” märkis Rosimannus Ärilehele jõulude paiku.
Õliliidu president Saks ütleb, et jutt emulgeeritud kütuse headusest on jama, sest siiani ei ole tõestatud isegi seda, et veega segatud kütus on keskkonnasõbralikum kui tavaline diiselkütus.
Rosimannust tutvustas investorile Ilmo Maaroos
Detsembri lõpus kogunes kirev seltskond ärimehi, kellega Rosimannus end avalikult seostada ei taha, Novus Greenoil OÜ Narva mnt kontorisse.
Kohale kutsutud Šveitsi firma esindajat Eestis (nimi toimetusele teada) tutvustas seltskonnale advokatuurist välja visatud Ilmo Maaroos.
Sveitsi investor kinnitas Päevalehele, et Maaroos oli end talle tutvustanud kui Novusoil OÜ äripartnerina. Sveitsi ettevõtjaga kohtuti selleks, et arutada võimalikke koostöövõimalusi just emulgeeritud kütuse teemal Araabia Ühendemiraatides. Täpsemalt: äri alustamiseks vajati rahasüsti. Esialgu oli juttu summast 400 000 eurot.
“Maaroos tutvustas emulgeeritud kütuse projekti ja lubas mind oma äripartneritega kokku viia. Olin ise ka üllatunud, et Rain Rosimannus selles seltskonnas istus,” ütles anonüümsust palunud Eestist pärit Sveitsi firma esindaja Ärilehele.
Saladusteloor kohtumise ümber
Ilmo Maaroos kinnitab Ärilehele, et taoline kohtumine Narva maantee kontoris tõepoolest aset leidis, kuid Rosimannuse nime kuuldes teeb ta juttu pika mõttepausi.
“Investor ajas sassi Richard Tomingase ja Rain Rosimannuse,” märgib ta lõpuks. Eestist pärit investor, Sveitsi firma esindaja, hakkab selle jutu peale naerma. “Tunnen Richard Tomingat juba ammu. Ta oli nimelt mu klassivend. Teda ei saa ma kohe kindlasti kellegiga sassi ajada,” teatab ta.
Investor märgib, et Rosimannus oli kohtumisel Tallinnas ainus, kes ei andnud talle visiitkaarti. Ülejäänud mehed pistsid selle talle kõik näpu vahele.
“Rosimannus tutvustas end nime pidi, andis tervituseks käe. Samuti on ta nägu mulle meediast tuttav. Ta istus koosolekul, rääkis vähe, kuid esitles end selgelt selle firma koostööpartnerina,” kinnitab allikas. Samuti on tema sõnul Rosimannuse nimi pidevalt koostööprojektist läbi jooksnud.
Hetkel on läbirääkimised pooleli, kuid Maaroos loodab, et jaanuari lõpus on kütuse emulgeerimise ühisäri Emiraatides tänu Sveitsi investorile käivitunud ja Eesti meediale saadetakse siis ka selle teemaline pressiteade. Investor tehingut ei kommenteeri.
Rosimannus eitab kohtumist
Meie allikas väidab, et olite hiljaaegu kohtunud kütuse emulgeerimise teemal ja seltskonnas oli ka teisi inimesi. Te planeerite emulgeerimise äri Emiraatides?
Ma ei tunne (nimi toimetusele teada) nimelist isikut ja enda teada pole temaga ka kunagi kohtunud.
Te olete öelnud, et ei suhtle enam nii tihedalt Richard Tomingase ja Kristjan Oleiga. Vastab see tõele?
Richard Tominga ja Kristjan Olei ärides ei osale.
Kas te olite seotud nn punase kütuse keelustamisega Eestis ehk osalesite seaduse reguleerimises läbi koalitsiooninõukogu? Kas see info vastab tõele?
Kütuste maksustamise otsustasid 3 koalitsioonierakonda rahandusministeeriumi ettepanekute hulgast valikut tehes.
Emulgeeritud kütuseideed on varemgi välisinvestoritele pakutud
Kaksikvennad Jürgen Järvik ja Kristjan Olei on üritanud emulgeeritud kütuse ideed maha müüa välisinvestoritele varemgi. Ligi kaks aastat tagasi suvel käis Eestis Lõuna-Ameerika kütusemiljardäri Matias Rojase esindaja Londonist, kellele eksponeeriti emulgeeritud kütust tootvaid seadmeid kui eestaste avastust, mida üritati naftatöösturile maha müüa.
Rojasele Londoni allika sõnul idee ei sobinud. Ka nemad olid kursis sellega, emulgeeritud kütust on kasutatud juba aastakümneid nii Itaalias, Hollandis kui Taanis ning see ei ole siiani endaga kaasa toonud läbimurret kütuseäris.
Rojase esindaja tegi Jürgen Järviku ja tema kaksikvenna Kristjan Oleiga (keda tutvustati Londoni esindajale mitte kui venda, vaid kui inseneri ja aju emulgeerimise seadmete taga) tuttavaks Eerik-Niiles Kross.
Muide Rojasele kuuluv naftafirma Blue Oil Group andis Krossile möödunud aastal miljon eurot laenu, mille tagatiseks sai Krossile kuuluv Kõue mõis. Kuigi tehing toimus suvel, kirjutas meedia sellest alles tänavu sügisel. Eerik-Niiles Kross eitas Päevalehele igasugust seost Järviku, Olei ning kütuseäriga. Kui vendadel Rojasega äriks ei läinud, otsiti välisinvestoreid mujalt.
Tallink: emulgeeritud kütust oleme katsetanud, aga aktiivses kasutuses seda ei ole
Luulea Lääne, Tallinki kommunikatsioonijuht
Kütuse emulgeerimise tehnoloogiat oleme vaid testinud, kuid aktiivses kasutuses seda meie laevastikus hetkel ei ole. Testimine toimus reisilaeva Romantika peamasinatel 2014. aasta lõpus ning 2015. aasta alguses. Ettevõte võimaldas katsetusteks laeva peamasinaid ning emulgeerimiseks kasutati meie ettevõtte poolt sisseostetud tavapärast laevakütust.
Katsetulemustest saab lähemalt rääkida üks selle korraldajatest, Keskkonnauuringute Keskus, meil selleks volitused puuduvad. Hetkel pole me otsustanud, kas kõnealune meetod võiks edaspidi tulla kõne alla ettevõtte laevadel kasutamiseks või mitte, lisaks on selliste arendustööde juures palju lisanüansse. Nendeks on rahvusvaheliste ametkondade kinnitused, masinatootjatepoolne heakskiit jne.
Tallink panustas antud katsetesse seoses ettevõtte strateegiliste keskkonnaalaste eesmärkidega leida täiendavaid võimalusi vähendada kahjulike ühendite sisaldust heitgaasides enam kui seda näevad ette kehtivad normid. Teeme palju koostööd erinevate teadlaste, organisatsioonide ja ettevõtetega leidmaks selleks täiendavaid võimalusi.
Olavi Miil: Mina oma laevades seda kütust kasutada ei luba
Minule emulgeeritud kütust pakutud ei ole ja SLK (Saaremaa Laevakompanii - toim.) väitel ei ole nad seda ka minu laevadel testinud.
Ma ei oska seda ideed kiita ega ka maha laita, sest ma ei tea selle kohta palju. Mina küsiksin kindlasti enne masinate tootja arvamust, masinate garantii kehtivuse mõttes. Minu meelest ei ole tegu uue avastusega."
"14.03.2019, 00:05",uudised,https://epl.delfi.ee/artikkel/85595477/kuigi-rikkad-saavad-rikkamaks-on-supikoogi-vaeste-seis-ikka-sama,"Kuigi rikkad saavad rikkamaks, on supiköögi vaeste seis ikka sama","„Need, kes elavad rikkalt, saavad rikkamaks. Aga see, kes on jäänud rataste vahele, ei rikastu. Iga aasta tõuseb pension 6%, aga kui pension on kaks-kolmsada eurot, siis see ei anna mingit võitu,” kirjeldab Tallinna Punase Risti juhatuse liige Harri Viik Tallinna supiköögi klientide seisu.
Kassisaba vaiksete tänavate vahel on Punase Risti maja, mille tagahoovist avanebki sissepääs supikööki. Järjekorras seisab igati ontliku välimusega Volodja. „Kunagi oli täitsa alkohoolik. Kartsime, et sureb ära juba,” ütleb tema kohta Punase Risti Tallinna seltsi juht Lilia Laul-Gontšarenko. Volodja võtsid oma hoole alla ema Teresa õed, kes saatsid ta aastaks Venemaale laagrisse. „Tuli tagasi, sai jalad alla,” kiidab Lilia heatujulist Volodjat, kes käib ka ise alatasa vabatahtlikuna köögis abiks.
Järjekorras seisab veel ema, kel on kodus viis last. Veidi maad eemal on naine, kes elab koos tütre ja tema kaasaga, kes kaotas hiljaaegu töö – koondati. Üks leopardinahkse mantliga daam on seal aastaid käinud – öösiti on sotsiaalasutuses, päeval käib rahvusraamatukogus ajalehti lugemas. Suure habemega kodutu härra veedab suurema osa oma päevast ühe vanalinna restorani juures. Pühib seal tänavat ja saab vastutasuks väikse kopika või süüa. „Vahepeal elas kuskil restorani juures, onnis,” ütleb Lilia.
„Viiekümne ja kuuekümne viie vahele jääb nii-öelda surnud tsoon. Tööd ei saa, pensioni ka ei anta. Üksikul inimesel on 200–300 euroga raske,” kirjeldab Harri Viik enamiku oma klientide olukorda. „Nad on jäänud üksi ja mingil põhjusel on paljud kaotanud oma elamiskoha,” ütleb ta. „Siis on Afganistani veteranid,” näiteks Volodja, „ja Tšornobõli omad. Kaotanud oma tervise ning jäänud töölt kõrvale.”
Mõnele on ainsaks sissetulekuks 90-eurone invaliidsuspension. „Joomise tulemusena on nad saanud kuskilt naha peale või jäänud auto alla. Või tulevad kergemalt longates. On saadud mingisugune füüsiline viga ja see ei võimalda neil kuskile tööle minna,” ütleb Viik.
On neid, kes saavad täbarast olukorrast välja. Laul-Gontšarenko räägib, kuidas üks neil aastaid käinud mees leidis töö, sai elu rööbastele ja hakkas tänutäheks iga kuu Punasele Ristile raha üle kandma: mõni kuu 100, mõni kuu 10 eurot. Aga paljud jäävadki hätta. „Osa mehi on saanud infarkti või insuldi. Endised ettevõtjad. Naine jättis maha. Süüa ei saa, on halvatud. Siis tuleb siia ja võtab. Ainuke soe toit päevas,” kirjeldab Lilia.
Supp antakse inimestele kaasa talongide vastu, mida Tallinna linnaosade sotsiaalhoolekande osakonnad abivajajatele jaotavad. Viigi sõnul seisavad söögisabas need inimesed, kellele on seda suppi hädasti vaja. „Ega muidu inimene end selle supi järele kasvõi teisest linna otsast hommikul kohale ei veaks,” ütleb ta.
Punases Ristis on leemesööjaid käinud läbi aastate stabiilselt 140 inimest päevas. Mõne aasta eest uuris supihanke läbiviija, et ehk oleks Punasel Ristil võimalus suppi veelgi suuremas koguses keeta. „Aga me ei saanud rohkem, sest katel ei pea vastu. Uue katla panemine on kallis. 70 liitrit mahub praegu katlasse,” ütleb Lilia. Ta lisab, et tugevat nõudlust mahu suurendamiseks praegu pole, kuid vähemaks ei saa seda ka kuidagi võtta.
Et abivajajate arv pole kahanema hakanud, kinnitab ka Tallinna Pae tänava supiköögi juht Jaanus Karu. Ta ütleb, et keskeltläbi käib tema köögis päevas söömas 150 inimest. „Paar-kolmkümmend inimest kindlasti on sellised, kel on oma korter ja... aga nad on toimetulekuraskuses. 400 eurot pensionit, söök, üür – sinna läheb raha,” sõnab Karu. „Ülejäänud sada on ikka täitsa kodutud. Öömaja kliendid. Pole kodu ega tööd. Praktiliselt kõik on alkohoolikud, põhimõtteliselt ei teegi tööd.”
Kui Punase Risti supiköök tegutseb talongide alusel, siis Pae tänava köök on avatud kõigile. Inimene astub sisse, saab seal süüa pool liitrit suppi ja leiba ning temalt ei küsita midagi. Mõni käib Karu sõnul isegi autoga kohal. „70-aastasel inimesel võib olla madratsi all 30 000, aga ikka käib. Puudub häbi, vana kooli vend.”
Karu sõnul on Pae tänava rahvas Punase Risti külastajatega võrreldes teistsugune. „Ühe puuga neid lüüa ei saa, et missuguselt vaesed elavad,” ütleb ta. „Seal neil palvetatakse, hoitakse kätt. Seal on teistsugused inimesed. Pae klientuur seda ei vaja. Nad ei vaja tähelepanu. Tahavad ruttu supi kätte saada ja siis lähevad edasi vargile.”
Kuigi Karu on paljude supisööjate vastu kriitiline – „Tööd on nii, et tapab. Tööinimene ei saakski siin tööajal minu juures suppi söömas käia” –, siis abistamata ka kedagi ei paranda. Karu sõnul on asotsiaalsematel inimestel tarvis oma kohti, kus olla, et nad tänavail ei kondaks. „Nemad ei hakka teistmoodi elama. 50-aastasele ei õpeta enam uusi nippe,” ütleb ta.
Kui supiköökides võib tunduda, et elu tammub paigal ja vaesust on alati, siis statistika järgi paistab pilt helgem. Keskmine palk tõuseb. Elatustase kasvab. Ka sügavat vaesust on vähemaks jäänud. Kahanenud on toimetulekutoetuse saajate hulk. Võrreldes 2014. aastaga, mil toimetulekutoetust sai 30 103 inimest, oli eelmisel aastal selle saajaid ligi 10 000 võrra vähem. Absoluutses vaesuses, mille piiriks oli üle-eelmisel aastal 207-eurone kuusissetulek, elavaid inimesi on aasta-aastalt vähemaks jäänud. 2010. aastal elas absoluutses vaesuses ligi 9% rahvastikust. 2017. aastal oli neid 3,4% (ent võrreldes 2016. aastaga kasvas absoluutne vaesus 0,2%).
Absoluutne vaesus kirjeldab peaaegu kriitilist piiri, kus inimene saab materiaalselt veel kuidagi hakkama: leiab kuskilt süüa ja kui veab, siis ka peavarju. Lisades sellele 300 eurot, jõuab suhtelise vaesuse piirini. Allpool 523-eurost sissetulekut elas Eestis 2017. aastal 22,6% elanikkonnast ehk ligi 300 000 inimest. Suhtelises vaesuses elavate inimeste hulk on Eestis viimase kümnendi jooksul järk-järgult kasvanud. Ühest küljest kirjeldab suhteline vaesus inimesi, kes elavad ligi poole vaesemalt kui keskmise sissetulekuga inimesed. Teisalt näitab indikaator kasvavat ebavõrdsust. „Suhteline vaesus peegeldab sissetulekute jaotust ühiskonnas. See tähendab, et kui inimeste sissetulekud kasvavad, kuid sissetulekute jaotus elanike vahel jääb samaks, siis suhtelise vaesuse määr ühiskonnas ei muutu,” kirjutas sotsiaalministeeriumi analüüsi ja statistika osakonna juhataja Hede Sinisaar 2015. aastal vaesuse indikaatoreid selgitavas artiklis. Teisisõnu, kui vaeste sissetulekud ei kasva, jõukate omad aga küll, siis suhteline vaesus ühiskonnas suureneb.
Tallinna kolmas supiköök asub Paljassaares ning seda veab Päästearmee. Umbes kuu aega tagasi kommenteeris asutuse juhataja Erkki Lehtinen „Aktuaalses kaameras”, et abivajajate arv kasvab. Kuu lõpus ootab järjekorras sooja sööki 170 inimest. „Kui nii hästi hinnanguliselt pakkuda, siis just lastega perede osakaal on suurenenud ja keskealiste osakaal, 40-ndates ja 50-ndates inimesed. Sa näed tema välimusest, et tõenäoliselt ta ikkagi kuskil töötab või mingisuguseid töid teeb – just nende osakaal on suurenenud,” räägib Lehtinen.
Kõigest nädal enne „Aktuaalse kaamera” külaskäiku Paljassaare supikööki kirjutas Postimees, et Šveitsi suurpanga Credit Suisse andmeil kasvas Eestis miljonäride hulk pea 700 inimese võrra ehk 5106 täiskasvanuni.
„Majanduse hoogne kasv 2018. aasta viimases kvartalis võimaldas palgafondi märgatavalt suurendada – 2017. aasta viimase kvartaliga võrreldes 11%,” kirjutas Eesti Panga ökonomist Natalja Viilmann umbes kaks nädalat tagasi panga pressiteates. Ta selgitas, et brutopalga kiire kasvu taga on eelkõige erakordsed preemiad, mis suurenesid aastaga kolmandiku võrra. Vaesusele see lõppu ei teinud.
Statistikaameti analüütiku Anu Õmbluse sõnul kasvas suhteline vaesus 2017. aastal võrreldes sellele eelnenud aastaga õige pisut lapsega paaride hulgas ning ühe ja kahe lapsega üksikvanemate seas. „Üksikvanemaga leibkondade suhtelise vaesuse määr oli 2016. aastal 28,9% ja järgmisel aastal 40,2%,” rõhutab Õmblus ligi 10% kasvu üksikvanemate vaesuses. Tema sõnul suurenes ka üksikvanemate absoluutne vaesus.
Tartu ülikooli sotsioloogia ja sotsiaalpoliitika vanemteadur Mare Ainsaar lisab, et kõige keerulisem ongi peredel, kus on vähem kui kolm last. „2015-2016 oli murdepunkt,” ütleb ta, et laste vaesus vähenes tollase kolmanda lapse 500-eurose toetusega. Ent kuna esimese ja teise lapse toetus on 60 eurot kuus, siis ei korva see lapse kasvatamisega kaasnevaid kulusid. Rahvastikuteadlane Ene-Margit Tiit arvutas välja, et ühe lapse täiskasvanuikka kasvatamine läheb maksma pea sama palju kui soetada luksusauto.
Ainsaare sõnul on pere sissetuleku mõjutamiseks kaks võimalust: kas vanemad teevad tööd või annab riik raha. Tema sõnul läheb aga ühiskonna jõukuse kasvades ka laps kallimaks. Kolmandad lapsed sünnivad, aga esimesed lapsed jällegi ei sünni. „Kui neid praegu ei sünni, siis tulevikus ka ei tule,” ütleb Ainsaar. „Kui inimene on juba vaesuses, siis ega see laps ka rikkaks ei tee. Süsteem ei hüvita lapsekasvatamise kogukulu, vaid lapse saamise puhul inimese eemalolekut töölt. Lisaraha lapse jaoks peab inimene ise leidma.”
Tugi peab tulema kohalikult omavalitsuselt
Kui inimesel on abivajadus ja tema perekond vajab selleks tuge, siis esmane tähelepanu ja abistamine peab tulema kohalikult omavalitsuselt. Sedasi on üles ehitatud ka sotsiaalhoolekannet reguleeriv seadustik. Kohalike omavalitsuste olemuslik ja üks tähtsamaid ülesandeid on oma abivajavatele elanikele pakkuda vajalikku tuge, sh korraldada vallas või linnas sotsiaalteenuste osutamist ning sotsiaaltoetuste ja muu sotsiaalabi andmist. Omavalitsus peab hindama inimese abivajadust ja leidma sobiva lahenduse ning olema seejuures igal juhul valmis pakkuma sotsiaalhoolekande seadusega ette nähtud teenuseid. KOV koostöös eri asutustega peab abivajajale ja tema lähedastele andma igakülgset teavet võimalike abimeetmete kohta, leidma perele sobiva lahenduse ning kui perel ei ole selleks piisavalt vahendeid, toetama neid teenuste eest tasumisel – sellise kohustuse paneb kohalikule omavalitsusele sotsiaalhoolekande seadus. Abivajaja rahaline võimekus ei tohi saada takistuseks teenusele saamisel. Samuti ei tohi teenuse eest tasumine seada lähedasi toimetulekuraskustesse. See tähendab, et omavalitsus peab koostöös perekonnaga leidma mõistliku ja inimestele jõukohase lahenduse."
"24.03.2021, 07:02",arvamus,https://epl.delfi.ee/artikkel/92929539/sven-sester-lisaeelarve-vahem-salatsemist-rohkem-ambitsiooni-ja-tapsemat-sihitatust-ja-kus-on-kokkuhoid,"Sven Sester: lisaeelarve – vähem salatsemist, rohkem ambitsiooni ja täpsemat sihitatust. Ja kus on kokkuhoid?","Lisaeelarve peab tähelepanu pöörama majandusele ja tervishoiule
Esiteks majandus. Ettevõtjate, töötajate ja kogu ettevõtluse vereringega. Viiruse levik on alates veebruarist plahvatuslikult kasvanud, mistõttu pidi valitsus pärast liigset viivitamist kehtestama täiendavad ja rangemad piirangud. Seetõttu on igati õigustatud eelmise koalitsiooni poolt algatatud haigushüvitise meetme pikendamine aasta lõpuni. See annab ettevõtjatele olulise kokkuhoiu ja ei sunni töötajaid võimalike haigustunnustega tööle minema. Samuti on mõistetav töötasu hüvitise taaskehtestamine sarnaselt eelmisele kevadele, mis aitab säilitada töökohti ning toetada ettevõtlust.
Aga see on ju vaid olemasoleva tulekahju kustutamine. Kus on riigi oluliste investeeringute ennaktempos lauale toomine? Kus on jõulised sammud ettevõtluses käibekapitali ja investeeringute toetamiseks?
Teiseks on tervishoid. See tähendab haiglate ja tema töötajate võimekust töötada nii COVID-i kui ka plaaniliste töödega. Valitsuse poole pealt oli kahtlemata õige otsus eraldada täiendavad vahendid testimisse, vaktsineerimisse ja tervishoidu. Samas ei saa see tähendada ainult tehtud kulude katmist, vaid eesmärgiks peab olema suurem ambitsioon. Just nimelt testimistel, vaktsineerimistel ja haiglakohtade loomisel. Jah, see maksab raha. Aga seda kulu võib võtta kui investeeringut meie tervisesse ja majanduse kiiremat taastumist.
Mäletan juba koroonaviiruse esimese laine ajal, et sel ajal ametis olnud välisminister Urmas Reinsalu võitles nähtamatute ja nähtavate tuuleveskitega, kui soovis kiirtestid lubada igapäevasesse kasutusse. Aega võttis, aga nüüd tuleb tunnustada, et viimaks näitab valitsus tuge ka kiirtestide kasutuselevõtule koolides, mis võimaldab meil loodetavasti nakkuskoldeid ennetada ning viiruse levikut pidurdada. Aga see on liiga väike ambitsioon. Kiirtestid tuleks kasutusele võtta laiemalt ning selleks saab eelarves ette näha ka täiendavaid vahendeid.
Omaette murekohaks on valitsuse poolt pakutud lisaeelarvega aga järjekordne märk salatsemisest. Oleme juba näinud, kuidas piiratakse Riigikogu ja avalikuse tähelepanu kriisiinfole. Kas teate, et kuni aastani 2026 ei tohi Riigikogu liikmed anda edasi igapäevast informatsiooni, mida nad Riigikantseleilt saavad. Kusjuures see info ei ole isikustatud.
Nüüd on aga valitsus otsustanud varjata eelarve tulupoolt. Nimelt on rahandusminister välja toonud, et 117 miljonit eurot kulub pensionireformi teise samba maksete kompenseerimiseks. Samas on aga lisaeelarves jäetud kajastamata pensionireformist laekuv tulumaks. See summa ei ole üldsegi väike – seniste sambast lahkujate puhul võime laekuvaks tulumaksuks prognoosida 150-200 miljonit eurot. Seega on tõsine küsimus rahandusministrile, miks soovib ta seaduses ette nähtud kohustuste täitmiseks (II samba maksete kompenseerimiseks) kasutada laenuraha, mitte prognoositavaid maksulaekumisi? Selline tulude varjamine ei ole õige ning kindlasti ei ole see õige olukorras, kus Riigikogult eeldatakse lisaeelarve kiiret menetlemist.
Oluline on, et lisaeelarvega ei otsitaks ainult võimalusi kulutusteks, vaid leida tuleb ka kokkuhoiukohti. Erasektor on seda juba teinud ning ka eelmine valitsus nägi riigi eelarvestrateegias ette kärpeid. Kriisiolukorras peab avalik sektor olema erasektoriga solidaarne. See tähendab, et ära saab jätta kulutused, mis on seotud lähetuste ja ürituste korraldamisega. Lisaks on võimalik korraldada ministeeriumi tööd ümber nii, et säästa teisi administratiivkulusid. Praeguste nakatumisnäitajate tõttu jäävad lihtsalt teatud kulutused tegemata. See tuleb lisaeelarves kokkuhoid selgelt välja tuua ning selle arvelt on võimalik kriisimeetmeid laiendada.
Lõpetuseks. Eelmisel aastal vastu võetud lisaeelarve võttis lisaks kriisi mõjude pehmendamisele oluliseks eesmärgiks riigi konkurentsivõime suurendamise ja majanduse elavdamise. Siinkohal võib näitena tuua täiendava investeeringufondi kohalikele omavalitsustele, lisavahendid kiireks internetiühenduseks ning erinevad ettevõtlusele suunatud meetmed. Miks me ei näe EAS-i, Kredexi, MES-i ja teiste riigi rakendusüksustele rahavoogusid ja plaane? Need otsused said tehtud eesmärgiga kriis mitte lihtsalt „üle elada“, vaid kriisist tugevamana väljuda. See ongi peamine soovitus Reformierakonna ja Keskerakonna koalitsioonile – ambitsiooni peab olema. Ei tohi teha nii vähe kui võimalik, vaid tuleb teha nii palju ja natuke rohkem, kui jaksad."
"11.09.2018, 19:00",kultuur,https://epl.delfi.ee/artikkel/83633855/filmi-mees-kes-tappis-don-quijote-tegemiseks-kulus-29-aastat,"Filmi „Mees, kes tappis Don Quijote” tegemiseks kulus 29 aastat","Miguel de Cervantese romaanist lähtuv film „Mees, kes tappis Don Quijote” on meelelahutuslik kompott, mis kutsub vaataja mitmetasandilisele rännakule, sest peaaegu ükski Terry Gilliami film ei pajata ainult ühte lugu. Film mõjub vähem laste muinasjutuna kui tema „Vennad Grimmid”, kuid pillub ka vähem tabavat satiiri kui „Monty Pythoni lendav tsirkus” või düstoopilised „12 ahvi” ja „Brazil”.
Linateos heidab pilgu filmitööstusse ja kujutab osalt Gilliami hingepiinu. Rikkad lollid sponsorid ja pahelised produtsendid, loomingulise kontrolli kaotamine, filmitegemise halb mõju inimesele – seda kõike Gilliamile iseloomulikul ironiseerival moel.
Kuigi rändaja, kes võitleb tuulikutega ja püüab taastada loomingulist vabadust, on Gilliam ise, ei ole filmi peategelane Don Quijote, vaid reklaamfilmilavastaja Toby (Adam Driver), ärahellitatud ja blaseerunud reklaamigeenius. Toby ümber tiirutab igasuguseid asjapulki, kes loodavad, et ta teenib neile suure hulga pappi. Ka Toby on ebameeldiv tüüp, film ei idealiseeri vaest loojanatuuriga režissööri.
Algul pidid Don Quijote ja Toby/Sancho pendeldama edasi-tagasi 21. ja 17. sajandi vahet. Nüüd paigutub tegevus ühte aega ja mõjusamalt tuleb esile mäng illusioonide ja reaalsuse piirimail. Mida rohkem Toby Don Quijote seltsis rändab, seda sügavamale luulude maailma langeb ka tema.
Terve mõistuse ja reaalsuse küsimus on Gilliami filmidele iseloomulik. Tema tegelasi vaevab tihti (nt „12 ahvi” või „Brazil”) küsimus: kas mul on luulud või mitte, mis on reaalne ja mis mitte? See on ka filosoofilises plaanis huvitav küsimus: kes on hull ja kes selle defineerib? Michel Foucault’le mõeldes ei ole hullumeelsus psühhiaatriline fakt, vaid kultuuriline konstruktsioon. Seega, kumb on hull – kas maailm, kuhu Don Quijote on sattunud, või Don Quijote ise?
Loomingulise kadalipu lipulaevana valminud film ei ole ega saagi olla liiga poleeritud. Rännak näib paiguti sihtmärgitu ja laialivalguv ning mõne jupi 132 minutist oleks tahtnud välja lõigata. Kuid selles rännakus on sarmi ja see on enamjaolt nauditav. „Mees, kes tappis Don Quijote” on seikluslik ja humoorikas kulgemine, millesse on peidetud mõtteteri. Tänu sisse kootud metatasandi teemadele ei näi filmi lihtne muinasjutulik ja kergelt moraliseeriv pool – kas egoistist võib saada rüütel? – liiga häiriv. Sama kehtib šabloonsete kõrvaltegelaste kohta nagu produtsendi nümfomaanist abikaasa või paha rikkurist Vene ärikas.
Jonathan Pryce, kes on mänginud mitmes Gilliami filmis („Brazil”, „Parun Münchhauseni seiklused”, „Vennad Grimmid”), mõjub suurepäraselt idealistliku isehakanud rüütlina, kes oma luuludes tahab korrastada maailma ja taastada rüütellikud väärtused, mis on ammu kadunud. Nagu ullikesed ikka, näitab ta omamoodi teed. Kuid temas on ka omajagu murtust, mis käib selle teose nihilistliku allhoovusega kaasas. Adam Driver transformeerub tülgastavast filmilavastajast romantiliseks kangelaseks, tehes seda kergelt ja haarates publiku endaga algusest peale kaasa.
FILM"
"26.02.2019, 00:05",valismaa,https://epl.delfi.ee/artikkel/85430339/hispaania-kampaanias-vaieldakse-kataloonia-ja-franco-ule,Hispaania kampaanias vaieldakse Kataloonia ja Franco üle,"Juba kolmandat korda vähem kui nelja aasta jooksul valmistuvad Hispaania parteid üldvalimisteks. Uus parlament ähvardab tulla vähemalt sama lõhenenud kui eelmised. Pärast seda, kui varem valitsust toetanud katalaani ja baski rahvuslased peaminister Pedro Sánchezega tülli läksid ja tema esitatud eelarve läbi kukutasid, määras too erakorraliste valimiste tähtajaks 28. aprilli. Küsitluste järgi peaks Sáncheze Sotsialistlik Töölispartei (PSOE) oma tulemust oluliselt parandama ja moodustama parlamendis suurima fraktsiooni. Valitsemiseks selleks aga ei piisa, eriti kuna sotside valitsust toetanud vasakpartei Podemose toetus väheneb.
Veel tõsisemalt on toetajaid kaotanud eelmiste valimiste võitja, parempoolne Rahvapartei (PP), mille eelmine juht Mariano Rajoy mullu korruptsiooniskandaalide tõttu peaministri kohalt tagandati. Kõige rohkem on erakorralistest valimistest võita viis aastat tagasi asutatud paremäärmuslikul parteil Vox, mis kogus 2016. aastal 0,6% hääli. Mullu detsembris aga õnnestus erakonnal end tõestada Andaluusia kohalikel valimistel, kus Vox pääses esimest korda kohalikku autonoomsesse parlamenti ja sai uue parempoolse võimuliidu kaalukeeleks. Praegu näitavad küsitlused Voxile üle riigi umbes 14% toetust, mis annab neile lootust saada suuruselt kolmandaks poliitjõuks.
Suure osa oma edust võlgneb erakond Kataloonia iseseisvusliikumisele, mis andis Voxile võimaluse süüdistada seniseid suurparteisid liigses järeleandlikkuses. Eriti puudutab see sotse. Veebruari alguses tegi Sánchez tagasihoidliku katse katalaanidega dialoogi arendada, lubades korraldada nendega ümarlauakohtumisi ja määrata ametisse Kataloonia küsimusega tegeleva eriraportööri. Vox, PP ja paremliberaalne Ciudadanos korraldasid selle peale Madridis ühise protestimeeleavalduse, millest võttis osa 45 000 inimest. Peale rahvusvähemuste korralekutsumise lubab Voxi juht Santiago Abascal immigratsiooni ohjeldamist, perevägivalla dekriminaliseerimist ja euroskeptilist poliitikat, EL-ist siiski lahkumata.
PP üritab enda toetajaid noolivate radikaalidega sammu pidada ja annab samuti käredaid lubadusi. Muu hulgas lubas erakonna uus juht Pablo Casado hiljuti karmistada abordipoliitikat ja lubada seda üksnes juhtudel, kui ema elu on ohus. Samuti on nii konservatiivid kui ka sotsialistid huvitatud kultuurisõjast Francisco Franco ajaloolise pärandi pärast. Peale kõige muu veab Sánchez parasjagu vägikaigast diktaatori pärijatega, üritades veel enne aprillikuiseid valimisi Franco põrmu ümber matta.
Koalitsioon Voxiga tekitaks ebamugavust Ciudadanose liberaalides, kes väljendasid oma reservatsioone juba Andaluusia võimuliidu loomise puhul. Isegi kui kolm paremparteid suudaksid pärast valimisi uues võimuliidus kokku leppida, võib kokkuvõttes ikkagi juhtuda, et parem- ega vasakblokk ei saavuta kumbki enamust. Otsustavaks võivad sel juhul taas kujuneda katalaani rahvusparteide saadikute hääled, kes on aga riius mõlema blokiga. Paksu verd rohkendab eelmisel nädalal Madridis alanud kohtuprotsess 2016. aasta referendumi korraldanud katalaani poliitikute üle. See kestab kindlasti kauem kui valimiskampaania.
Hispaania meedias peetakse võimalikuks ka varianti, et Sánchez ja Ciudadanose katalaanist juht Albert Rivera moodustavad üheskoos sotsiaalliberaalse valitsuse. Ent küsitluste järgi vajaks seegi kombinatsioon Podemose või mõne väiksema partneri kaasamist, millele eelneksid ilmselt kuudepikkused läbirääkimised. „Hispaania jaoks on suurim risk see, kui pärast valimisi takerdutakse ja uut valitsust ei õnnestu kiiresti moodustada,” vahendab ajaleht El Pais EL-i allikate kommentaari.
PARTEIDE TOETUS Voxi hääled tulevad konservatiivide arvelt
PSOE 27% (+4%)
PP 19% (–14%)
Ciudadanos 16% (+3%)
Podemos 14% (–7%)
Vox 13% (+13%)
Allikas: uuringufirma Sigma Dos ja ajalehe El Mundo tellitud küsitlus, 24. veebruar
(sulgudes erinevus eelmistest valimistest)"
"02.02.2019, 00:05",sport,https://epl.delfi.ee/artikkel/85180041/detailide-lihvimine-viis-beebinaoga-palgamorvari-tahtedes-ette-kirjutatud-korgustesse,Detailide lihvimine viis Beebinäoga Palgamõrvari tähtedes ette kirjutatud kõrgustesse,"Kaheksa võitu kaheksast esimesest mängust on Ole Gunnar Solskjæri viinud juba Manchester Unitedi legendide sekka. Ükski teine Manchesteri suurklubi peatreener ei ole enda karjääri Old Traffordil nii edukalt alustanud.
Solskjær on läbi elu olnud päästja. Mängijana sekkus ta ikka vahetusest ja tõi Unitedile vajalikke võidupunkte ja karikaid. Kes ei mäletaks 1999. aasta Meistrite liiga finaali Unitedi ja Müncheni Bayerni vahel ning Solskjæri võiduväravat kolmandal lisaminutil. Nii teenis ta fännidelt Beebinäoga Palgamõrvari hüüdnime. Nüüd peab ta José Mourinho käe all oma võiduka näo kaotanud Unitedi aga treenerina taas tööle panema. Seni on see läinud ülimalt edukalt.
Solskjæri võrreldakse peaaegu igal pool legendaarse Sir Alex Fergusoniga. Vaadates norralase tegemisi, siis on selge, et seda tehakse põhjusega. Tal on ründav stiil, mille eesmärk on tuua esile mängijate parimad omadused. Ta on taktikaliselt paindlik. Klubis on taas loodud n-ö perekonna tunne. Eriti hinnatakse norralase puhul võimet noori talente märgata ja neid seejärel ka usaldada. Samuti on Solskjær mentori eeskujul julgelt delegeerinud mitmeid ülesandeid abitreeneritele.
„Unitedis on ta justkui kodus. Ta tunneb seal kõiki alates pesunaistest kuni sööklatädideni. Mängijana suutis ta Manchesteris särada. Treenerina teeb ta sama,” leidis Solskjæri kunagine treener Ole Olsen Sportsmailiga vesteldes.
Üldise mängupildi parandamise kõrval oodati, et Solskjær paneks taas hästi mängima ka Paul Pogba. Mourinho käe all kahvatult tegutsenud maailmameister ongi end uuesti käima saanud. Seejuures tasub meenutada, et Pogba ja Solskjær on sellistes rollides ka varem kokku puutunud. Seda eelmise kümnendi lõpus Unitedi reservmeeskonnas.
Solskjær on alati osanud inimestega läbi saada. Maailmas on ainult loetud mängijad, keda jumaldasid nii Ferguson kui ka Roy Keane. Solskjær on üks neist. Seejuures oli ta ka üks vähestest, kellel oli karmikäelise kapten Keane’i telefoninumber iirlase viimasel täishooajal Unitedis. Lähedased perekonnasõbrad on nad endiselt.
Heites pilku Solskjæri senisele treenerikarjäärile, siis tundub tema edu Unitedis igati loogiline. Manchesteri klubi reservmeeskonna treeneriks olemise järel võttis ta 2011. aastal ohjad üle kunagises koduklubis Moldes. Eelneva hooaja 11. positsioonilt tõstis ta klubi meistriks. Tiitel võideti kahel hooajal järjest.
Solskjær tegi Moldest n-ö mini-Unitedi. Abitreeneriteks tulid endised kolleegid Manchesterist, Mark Dempsey ja Richard Hartis. Mängijad pidid pusad ja teksad unustama ning kogunemistele tuli hakata ilmuma võistkonna dressides. Suurt rõhku pani ta ka toitumisele – kiiruisutamise olümpiakoondisest toodi jalgpallitiimi riigi kõige tunnustatum spordikokk Torbjørg Haugen. Klubi veteranid olid oodatud võistkonna reedestele lõunatele. Peale selle tagati neile regulaarne ligipääs võistkonna jõusaalile.
Kõrgtehnoloogilise videoanalüüsi süsteemi ülesseadmiseks lendas Unitedist kohale sobiv spetsialist. Solskjæri soovil sai Moldes iga mängija riietusruumis enda isikliku kapi. Kogu treeningkeskusesse saabumise teekond ja riietusruumid jäljendasid Inglismaa suurklubi oma. Solskjær võttis isegi üle Fergusoni traditsiooni võõrustada vastasmeeskonna peatreenerit peale kohtumist oma kabinetis punase veiniga. Seega on Norra staar alates profikarjääri lõpust valmistunud selleks, et jõuda lõpuks sinna, kuhu ta praeguseks ongi platseerunud.
Reeglid on norralasel karmid. Kui jääd koosolekule hiljaks, siis on uks lukus ning järgmist mängu vaatad kindlasti tribüünilt. Kui seljas ei ole õiged riided, siis tuleb sõita koju garderoobi vahetama.
Kellaaegadest karmi kinnipidamist on Solskjær jätkanud ka Unitedis. Omal nahal on seda juba tunda saanud Anthony Martial. Suhtlus mängijatega on pidev ja suured kohtumised tekitavad nüüdsest kõigis elevust. Kogu selle virvarri juures on Solskjaer ise nimetanud end pigem mänedžeriks, mitte peatreeneriks. Põhilist treeningutööd on juhendanud ikka teised mehed. Norra imemees on olnud n-ö koordinaatori ametis, kelle ülesandeks on vaadata, et kõik asjad kokku jookseksid.
„Kaotajad loobuvad, kui nad on väsinud. Võitjad loobuvad, kuid nad on võitnud,” on Solskjæri mantraks.
Kõvaks töömeheks on Solskjærit kasvatatud väikesest peale. Tema isa Oyvind on seitsmekordne Norra meister Kreeka-Rooma maadluses. Hiljem oli isa jalgpallitreener, kelle käe all sirgus mängumeheks ka ründaja, keda Unitedi poolehoidjad hüüavad endiselt Beebinäoga Palgamõrvariks. Trennides osalemise kõrval tuli tal juhendaja pojana enne harjutuskordi seada üles kogu vajalik varustus ja see hiljem ka kokku koguda. See kõik on teda karastanud ka võimalikeks tagasilöökideks.
Unitedi etteotsa siirdudes kahtlesid temas paljud. Peamiseks ja tegelikult ainsaks põhjuseks oli ebaõnnestumine Cardiff City peatreenerina. 2014. aastal kukkus Cardiff Premier League’ist kolinal välja ning nii pidi Solskjær saba jalge vahel kodumaale naasma. Seal treenis ta mõnda aega kodulinnas Kristiansundis lastemeeskonda. 2015. aastal sai ta teise võimaluse Moldes. Riigi ühe rikkama inimese Kjell Inge Røkke omanduses olevat tiimi suutis ta tüürida nii edukalt, et lõpuks tuligi uksele koputama tema unistuste klubi.
Norra kuulsaima inimese kahtlased sidemed ja tehingud
Peale vaadates võiks justkui tunduda, et Ole Gunnar Solskjær on tore ja veidike pehmeke, kellega on tore koos nalja visata, ent selle kesta all peitub hoopis karastunum mees.
Endine ründetuus ja tema agendist lapsepõlvesõber Jim Solbakken on Norras juba aastaid ajanud asju täpselt nii, nagu nemad tahavad. Loetellu kuuluvad talendilaagrid, noormängijate üleminekud ning ka kogenumate pallurite klubivahetused. Seejuures on nii mõnelgi juhul ületatud Norra jalgpalliliidu kehtestatud reegleid või head tava. Avalikult on kurtnud nii mitmedki tema kodused konkurendid.
Nagu tõdevad norralased ise, siis paipoisi kuvandiga Solskjærile on lihtsalt rohkem lubatud. Samal ajal on Solbakken Norra ja võimalik, et kogu Skandinaavia kõige kõvem jalgpalliagent, kes on nii mitmestki kahtlasevõitu olukorrast puhta nahaga välja tulnud. Norra jalgpalli patte mitu korda avalikkuse ette toonud kohalik väljaanne Josimar ristis Solbakkeni topeltagendiks, kes istub läbirääkimiste ajal alati laua mõlemas otsas.
Enne Cardiffiga esiliigasse kukkumist ostis Solskjær uusi mängijaid hulga kaupa just Norrast ja loomulikult just Solbakkeni kliente. Seejuures on Solskjær ja Solbakken olnud ühises firmas Dynamic Solution pikalt äripartnerid.
„Norras usuvad kõik esmalt paavsti ja seejärel Ole Gunnarit,” sõnas Sportsmailile Norra koondise endine peatreener Åge Hareide. „Ta on meie kõige kuulsam sporditegelane. Praegu on ta isegi enda jaoks uutes kõrgustes.”
Samasugust arvamust avaldas ka Norra suurima ajalehe VG spordiajakirjanik Øyvind Brenne, kelle sõnul on Solskjær kuulsaim elus olev norralane. Seejuures olevat VG veergudel kõige loetumad lood just Unitedi peatreeneriga seotud kirjutised.
KES TA ON?
Ole Gunnar Solskjær
Sünniaeg: 26. veebruar 1973
Mängijakarjäär
1990–1994 Clausenengen (Norra)
1994–1996 Molde (Norra)
1996–2007 Manchester United (Inglismaa)
Norra koondises: 67 mängu, 23 väravat
Saavutused
Kuuekordne Inglismaa meister
Meistrite liiga võitja 1998/99
Peatreenerikarjäär
2011–2014 Molde (Norra)
2014 Cardiff City (Wales)
2015–... Molde (Norra)
2018–... Manchester United (Inglismaa)
Saavutused
Kahekordne Norra meister"
"03.11.2015, 13:36",valismaa,https://epl.delfi.ee/artikkel/72860303/soome-varjupaigataotlejate-hulgas-on-islamiaarmuslasi-ja-terroristidega-seotuid,Soome varjupaigataotlejate hulgas on islamiäärmuslasi ja terroristidega seotuid,"Supo andis teisipäeval ülevaate Soome rahvusliku julgeolekuga seotud küsimustest. Supo hinnangul on viimastel aastatel terrorismivastase võitluse objektiks olevate isikute arv stabiilselt kasvanud. Sel aastal kasvanud varjupaigataotlejate varasemast suurem arv tõenäoliselt kiirendab seda arengut. Supo teatel võib terrorismiga seotud värbamine lisanduda, vahendab Ilta-Sanomat.
Supo teatel arvatakse varjupaigataotlejate hulgas olevat äärmusislamistlikku ideoloogiat toetavaid isikuid ja selliseid, kellel on sidemeid välismaiste terrorivõrgustikega. Varjupaigataotlejate hulgas võib olla ka isikuid, kes üritavad teisi radikaliseeruda.
Välismaistes konfliktides, eeskätt Süürias ja Iraagis, relvastatud võitluses osalevate ja Soome naasvate inimeste arv on Supo teatel tähelepanuväärne. Relvastatud võitluses osalenutest on Soome naasnud 20. Et Soomest läheb sinna võitlejaid, tunnevad välismaised äärmusislamistid Soomet endisest paremini.
Supo teatel on välismaistes konfliktides, eeskätt Süürias surnud 15 Soomest läinut.
Soome-vastane terrorioht on Supo teatel 2014. aasta tasemega võrreldes suurenenud. Terroriorganisatsioonide rünnakute oht on väike, kuid suurenenud on üksikute terroriaktide oht.
Suurenenud on ka vägivaldsete vihakuritegude oht varjupaigataotlejate arvu märkimisväärse kasvu ja sisserändevastase õhkkonna tõttu.
Näiteks Soome vastupanuliikumine (SVL) on alustanud kampaaniat Soome saabuvate varjupaigataotlejate ja uute vastuvõtukeskuste vastu. Esile on kerkinud ka uute paremäärmuslike rühmituste tunnuseid kandvaid inimesi."
"22.03.2016, 15:45",valismaa,https://epl.delfi.ee/artikkel/74016661/vene-kohus-moistis-ukraina-piloodi-nadia-savtsenko-22-aastaks-vangi,Vene kohus mõistis Ukraina piloodi Nadia Savtšenko 22 aastaks vangi,"Lisaks sellele trahvitakse Savtšenkot ebaseadusliku piiriületamise eest 30 000 rublaga, vahendab UNIAN.
Savtšenko on teatanud, et ei tunnista Vene kohtu otsust ega kavatse seda edasi kaevata.
„Savtšenko süüd kinnitavad kannatanute ja tunnistajate ütlused, millel ei ole sisulisi vasturääkivusi,“ teatas kohtunik Leonid Stepanenko Raadio Vabaduse vahendusel. „Uskuda tunnistajaid, kes ütlevad, et Savtšenko langes vangi enne tulistamist, pole alust.“
Kohtuniku sõnul ei leidnud Vene ajakirjanike tapmises süüdistatava Savtšenko alibi kohtuprotsessil tõestamist. Kohtul pole Stepanenko sõnul seega mingit kahtlust Savtšenko süüs kõigis süüdistuspunktides."
"08.11.2020, 20:06",kultuur,https://epl.delfi.ee/artikkel/91562435/naistest-ja-meestest-poeetiliselt-ja-enese-irooniaga,"Naistest ja meestest, poeetiliselt ja (enese)irooniaga","Kirjutasin selle artikli esimesed märkmed vastu kevadet. Enne kui „Anne lahkub Annelinnast” lükkus teadmata ajaks edasi nagu paljud teisedki etendused. Avaldamiseni siis ei jõudnudki, ent lavastusele mõtlesin edaspidigi. Selle ajatu teema mõjus tol ajal peaaegu kohatuna, sest kõik ümberringi muutus ühtäkki tundidega. Ärevus mõjutas ümbritsevat nagu doominokivid.
Kuna pandeemia kestab ikka veel ning poliitikud peavad otseses ja kaudses mõttes tordirallit, on Ivar Põllu lavastuse üldinimlikkuses justkui midagi lohutavat.
Etendusest „Anne lahkub Annelinnast” on keeruline kirjutada, ehkki vaatajale on see usutavasti pigem lihtsasti suhestutav psühholoogiline draama. Keeruline kirjutada, sest lavastaja ja teksti autor on näidendi üles ehitanud klotsidest, mis mängivad vaataja eeldustega. Iga kord, kui vaataja otsustab, kelle ja millega on tegemist, visatakse mängu järgmine vihje, mis pöörab asjad pahupidi. Tegemist ei ole trilleriga ja tekst ei tööta vaataja adrenaliini peal, aga kena oleks ju seda kõike ise avastada.
Lavastus on tulvil vihjeid, mis on kui vette visatud õnged, ainult et alati ei pruugi konksu otsas olla kala.
Seega ülesanne: leida üles need lavastuse osad, mis jäävad väljapoole mõtlemist, et mis siis on, kui ei ole nii, kuis näib?
Teiseks asjad, mis ei ole paigas. Kes on see Anne, kes Annelinnast lahkub? Või on see hoopis anne, mis otsib väljundit? Kus lavastus toimub? Kirjelduse järgi ühes paneelmaja toas ja lavastuse pealkirjast võiks oletada, et Annelinna omas, ent sageli on see ruum pigem metafüüsiline kui füüsiline. Ja mida tähendab „nostalgiavaba draama”, mis on justkui žanriks kirjutatud? Mulle tundub, et see on puhas eksitamine, sest lavastus käib paljus mööda mälestusi. Lavastus on tulvil vihjeid, mis on kui vette visatud õnged, ainult et alati ei pruugi konksu otsas olla kala.
Lavakujunduses (kunstnik Kristiina Põllu, valguskunstnik Rene Liivamägi) on sümboleid rohkem, illustratiivsust vähem. Laval on ruum ruumis. Tuba, millel pole küll eraldi näidatud seinu (küll aga seinatagused helid), madal lagi, mis näitlejatele justkui peale suruks, auk põrandas ja seda läbiv redel. Kujundus kutsub end tõlgendama: näidatakse publikule läbipääsu, põgenemisteed, lihtsalt üht redelit paneelmaja katusele? Valgusega markeeritakse hommikuid, õhtuid, ent ühtlasi maailma realistlikkuse ja unenäolisuse vaheldumist.
Esimeses pildis on publiku ees mees ja naine, kelle monoloogid küll suhestuvad, ent ometi ei suhestu kaks inimest tingimata omavahel. Kui teineteisega räägivad, siis mööda.
Naine: „Nii lihtne on olla seksobjekt. Nii raske on olla inimene. Nii lihtne on selle üle kurta. Nii raske on sellest olemuslikult aru saada. Olemuslikult aru saada, ütleb naine, ilmselt on ta seda lugenud mõnest raamatust. Või kui see on näidend, siis on selle kirjutanud mees. Igatahes ei kõla see hästi minu suus.” (…) Mees: „Naised ei tea midagi. Kui raske on olla mees. Nad ei tea midagi. Kui raske on olla normaalne mees. Nad teavad täpselt, milline on normaalne mees.”
Need tekstid on mäng, mitte moraalilugemine. Samal ajal ei jää kahtlust autori positsioonis, mille Valle-Sten Maiste on tabavalt kokku võtnud: „SA Perekonna ja Traditsiooni Kaitseks austajatele „Anne lahkumine Annelinnast” hingepidet ei paku.” (Vt „Mehe pilkamine Annelinnas”, Sirp 15.5) Ent progressiivne vaade ei tähenda mõistagi kiviploki kombel muutumatut vaadet asjadele. See tähendab palju küsimusi ja pidevat ümbermõtestamist. Ikka see pidev iroonia. (Naine: „Kui naine on kuidagi olemuslik või sügav, siis ta teeb järele. Siis ta on nagu mees. Siis ta tahab olla nagu mees. Tahab olla tõsiselt võetav nagu mees.”)
Mehe ja Naise suhe annab edasi üldinimlikku frustratsiooni. On küll ühine keel, ent see ei tähenda, et võimalus rääkida ja kuulda tähendaks tingimata ärakuulamist. Näibki, justkui püüaksid näitlejad paradoksaalsel kombel sõnades edasi anda sõnade võimetust midagi lõpuni edasi anda. Kisub klišeelikuks, aga vaadates leian end mõtlemas, et inimene ei saagi mahtuda ühte lausesse, aga üks hästi sõnastatud lause võib aidata sammu inimesele lähemale. Muide, dialoogi poeetilisuses avaldub omadus/võimalus uuristada end vaikselt alateadvusse. Seda enam et laval on vähe väliseid sündmusi. Pea kõik, mis juhtub, juhtub sisimas.
Aga ka väikesed sündmused saavad peas suurema narratiivi osaks.
Mees: „Sa demagoogitsed nagu…” Naine: „Nagu mees.” Mees: „Jah.” Naine: „Kõik te ütlete nii. Aga ma koristan nagu naine.” Mees: „Jah. Te panete asjad teise kohta. Asjad on kadunud.” Naine: „Kui sa süsteemist aru saad, siis leiad kõik üles.” Mees: „Mul pole vaja süsteemi, mul on hea mälu. Ma tean väga hästi, kus kõik asjad on.”
Sellised maailma seisukohast justkui ebaolulised nüansid toestavad ometi inimese(ks olemise) selgroogu. „Mul pole vaja süsteemi, ma tean väga hästi, kus kõik asjad on” on ju üldinimlik. Seal on süsteem, aga ainult ühele poolele mõistetav. Pisike detail, ent ometi lavastuses välja mängitud sellisena, et seda võiks pidada ka enesedefinitsiooni osakeseks.
Selle kõige taustal toimub pidev Mehe ja Naise tegelaskujude ümberraamistamine (kes nad ikkagi teineteisele on?). Lava on nagu kast Schrödingeri kassile. Seda enam et lavastuses toimuvad pidevad nihked muudelgi tasanditel. Monoloogid markeerivad kohati konkreetset tuba, ent kohati panevad seda hoopis unustama. Süveneb kiusatus tõlgendada auku laval kui teekonda ühest maailmast teise, ehkki rännak paneelmaja korteri ja igavikulise abstraktsete mõtete maailma vahel jääb iga vaataja peas edasi arendada.
See lavastus pakub võimaluse isiklikud peretraumad peegelpildis läbi elada. Statistiliselt on tõenäoline, et see puudutab vaatajat.
Lavastus mängib binaarsustel: mees ja naine, karjääri alustav ja kunagi karjääri teinud, olemasolev ja äraläinud. Teemaks on põlvkondade vahed, individuaalsed elud versus üldkehtivad mustrid. Armastus vaheldub kurbusega ja vihaga, vaheldub tahtega haiget teha ja haiget saamisega, vaheldub armastusega ja soovidega sellest, kuidas me tahaksime tunda. Kõige taustal on öeldu ja ütlemata vaheline pinge, mille mõlemad näitlejad suurepäraselt välja kannavad. Ilulemata, traagikata, kargelt, usutavalt.
Ja kui veel midagi konkreetsemat öelda, siis: see lavastus pakub võimaluse isiklikud peretraumad peegelpildis läbi elada. Statistiliselt on tõenäoline, et see puudutab vaatajat.
Lavastus
„Anne lahkub Annelinnast”
Autor ja lavastaja: Ivar Põllu
Kunstnik: Kristiina Põllu
Valguskunstnik: Rene Liivamägi
Laval: Maarja Mitt-Pichen ja Märt Avandi
Esietendus 22. veebruaril Tartu Uues Teatris"
"27.08.2016, 00:10",lp,https://epl.delfi.ee/artikkel/75452461/toimetuselt-eesti-vaarib-parimat,Toimetuselt: Eesti väärib parimat,"Juba esmaspäeval istub koos riigikogu, et esimest korda selle kohta hääli anda. Teisipäeval on teine voor. Septembri lõpus võivad valijamehed öelda oma lõpliku arvamuse.
Ajakirjandus on saanud mitu kuud kandidaatide juttu ja loomust vaagida. Neid on küpsetatud madalal tulel ja kõrvetatud grillil. On pead paitatud ja kiidetud, aga ka karme küsimusi esitatud ja provotseeritud. Kõik nad on olnud tublid, hästi pingele vastu pidanud ja väärikalt oma rolli kandnud. Meedia on olnud erakordselt põhjalik: nii palju debatte pole siinmail kunagi varem peetud – hoolimata tõsiasjast, et rahvas meil presidenti valida ei saa.
Siiski on igaühel oma ettekujutus, missugune peaks valitav president olema ja kes selle rolli kõige kindlamalt välja kannaks. Me loodame, et võidab parim.
Aga järgmisel nädalal algab kool, teatrid alustavad hooaega ja telekavadesse ilmuvad uued lahedad saated. Elu läheb edasi ka pärast presidendivalimisi."
"11.10.2018, 00:07",sport,https://epl.delfi.ee/artikkel/83958346/ponev-hooaeg-tuttavate-peaosalistega,Põnev hooaeg tuttavate peaosalistega,"Kõige olulisem muutus on ilmselt eelmise hooaja finaali parimaks mängijaks nimetatud 19-aastase Luka Dončići siirdumine NBA-sse Dallase meeskonda. Lahkumisetenduses Madridi Reali meistriks vedanud sloveenile on raske väärilist asendust leida.
Meeskonnaga liitus Dončići kaasmaalane Klemen Prepelič, kuid noore kolleegi mõõtu ta päris välja ei anna. Sellest hoolimata on Real ka algaval hooajal suurimate võidusoosikute hulgas. Valdav enamik meeskoona koosseisust on säilinud.
Kõik senised ässad suutis säilitada ka teine alaline soosik Moskva CSKA, kelle ridadest lahkusid mõned venelased ja Léo Westermann – prantslane ei suutnud end pildile mängida ja naasis Žalgirisse. Juurde toodi aga Euroliiga ässade hulka kuuluv Daniel Hackett ja ameeriklasest tagamees Alec Peters.
Kolmas viimaste aastate kindel tipp Fenerbahçe pidi loobuma NBA-sse siirdunud Brad Wanamakerist, kuid senistele põhimeestele toodi NBA-st lisaks Joffrey Lauvergne ja Tyler Ennis.
„Meie” meeskond Kaunase Žalgiris kaotas kolm väga olulist mängijat: mootor Kevin Pangose, Vasilije Micići ja Axel Toupane’i. Neid peavad asendama Nate Wolters, Thomas Walkup, vana tuttav Léo Westermann ja oma mees Marius Grigonis. Mulluse edu kordamine oleks siiski väike ime.
Üks tähelepanuväärne asjaolu veel. Euroliiga legendaarsete treenerite hulka kuuluv David Blatt on suures mängus tagasi ja juhendab Kreeka tippklubi Olympiakóst. Selles meeskonnas on ka kaks lätlast: Jānis Strēlnieks ja Jānis Timma."
"23.11.2015, 16:25",arileht,https://epl.delfi.ee/artikkel/73023297/riigikontroll-soovitab-ida-virumaa-votta-erakorralise-jalgimise-alla,Riigikontroll soovitab Ida-Virumaa võtta erakorralise jälgimise alla,"Selleks, et pall valitsemisalade vahel maha ei kukus, on tarvis reaalset koostööd. Päriselus on selleks palliks konkreetne inimene ja seda kindlasti tööturuprobleemide puhul. Toimiva koostöö kriteeriumiks on ametnike tegelik käitumine reaalsete juhtumite lahendamisel.
Tööturuvaldkonna piirkondlikult terava probleemina kerkis käesoleva aasta keskel esile Ida-Virumaal koondamislaine, mille ajendiks on ettevõtjate sõnul äärmiselt ebasoodsad majanduslikud olud. Asil Nitrofert, Eesti Energia ASil ja veel mõnel tööstusettevõttel on olnud kavas koondada 2015. aasta teises pooles kokku ligikaudu 1000 inimest ja seda peamiselt Ida-Virumaal asuvatest tootmisüksustest. Riigikontroll uuris selle juhtumi varal sotsiaalministeeriumist, Eesti töötukassalt, majandusministeeriumilt ja Ida-Virumaa tööstusalade Arenduse SA esindajailt, milline on olnud eri osapoolte koostöö ning valmisolek, et tulla toime erakorraliste tööturuprobleemidega.
Septembris toimunud intervjuude käigus selgus, et töötukassa on hinnanud tööturule tagasitoomist vajavate inimeste hulga oluliselt väiksemaks, kui on avalikkusele esitletud koondatavate koguarv. Seda põhjusel, et koondatute hulgas on nii juba teisel töökohal töötavaid kui ka vanaduspensioniealisi inimesi. Samuti on palju soodustingimustel vanaduspensionile minejaid, aga ka neid, kes lähevad väljateenitud aastate pensionile.
Intervjuu sotsiaalministeeriumis kinnitas, et käesoleva aasta Ida-Virumaa sündmusi ei ole põhjust nimetada kriisiks ning töötukassa tavapärane valmisolek ja rahareserv on piisav olukorra ohjamiseks. Planeeritud ja kooskõlastatud tegevust majandusministeeriumiga selles küsimuses ei ole toimunud. Toimub tavapärane tegevus.
Kui põlevkivitööstuses peaks toimuma maailmaturu energiakandjate hinnalanguse tõttu veelgi suurema mahuga koondamised, on töötukassal olemas erakorralises mahus teenuste jaoks raha reservides ning võimalus taotleda abi globaliseerumisfondist. See fond ongi mõeldud massikoondamiste tagajärgede leevendamiseks. Samas, mingeid eriteenuseid või programmi ASi Nitorfert, põlevkivitööstuse ega ka Ida-Virumaa jaoks ei eksisteeri. Sisuliselt käsitleb töötukassa kõiki, ka erakorralisi koondamisjuhtumeid, individuaalselt: olemasolevate meetmete kombinatsioon, mis oleks sobilik vastava juhtumi korral, kavandatakse iga kord eraldi.
Töötukassa nõustajad on suhelnud ettevõtetega ning konkreetselt ASi Nitrofert puhul korraldanud koondatavatele töötajatele ühe töömessi, infotunde, töötube ja individuaalseid nõustamisi. Kuna piirkonnas on pidevalt pakkuda suurusjärgus 450 vaba töökohta, peaks töötukassa hinnangul olema piisavalt võimalusi, et tööd teha soovivad inimesed taas tööd saaksid.
Riigikontrolli kohtumisel majandusministeeriumiga ja Ida-Virumaa Tööstusalade Arenduse SA esindajatega leiti samuti, et kriisiks ei saa tekkinud olukorda pidada. Ajakirjanduse vahendusel tekkinud tähelepanu ajel juhtus see, et majandusministeerium palus sihtasutuselt plaani, kuidas saaks kiirendada investorite toomist tööstusparkidesse. Plaan ministeeriumile esitati ja 2016. aastal on ministeeriumil kavas sihtasutusele eraldada arendustööks lisaraha.
Raha eraldamine ei tähenda aga sihtasutuse hinnangul, et tööstusparkides hakkaksid kohe ja kiirendatult uued tehased kerkima ja sobivad töökohad tekkima. Praegu on Narva logistika- ja tööstuspargis hõivatuid ca 300 ja kõige paremal juhul võiks aasta lõpuks veel sama palju uusi töötajaid töö leida. Aastaks 2019 planeeritud 4400 töökoha loomine on sihtasutuse arvates kindlasti ebatõenäoline ja selle eesmärgi saavutamiseks on sihtasutuse juhatus taotlenud nõukogult kaks aastat pikendust.
Reaalselt ei ole aga sihtasutusel olulist koordineeritud tegevust konkreetselt sel aastal toimuvate suurte koondamiste jaoks. Toimub tööstusparkide arendamise tavapärane töö, kus tehingud ei ole vaatamata tehtud broneeringutele kunagi 100% kindlad ja ka kindlad projektid ei pruugi täielikult realiseeruda.
Töökohtade loomist mõjutab tööstusalade arenduse sihtasutus selle kaudu, et kohustab investoritele krunti müües neid peale investeerimise ka töökohti looma. Selle tingimuse täitmist majandusministeeriumi kinnitusel kontrollitakse ja siiani on ettevõtted oma lepingulised kohustused täitnud.
Seepärast pole olnud vaja investoritega lepinguid lõpetada, milleks sihtasutus on endale lepinguga õiguse jätnud. Seda, millised töökohad täpselt luuakse ja millist töötasu makstakse, sihtasutus kontrollida ei saa.
Majandusministeeriumi mõju sihtasutuse juhtimisel on sihtasutuse nõukogus piiratud vaid ühe häälega seitsmest. Ka arendusraha ei eralda ministeerium sihtasutusele riigieelarvest, vaid selle nimel tuleb võistelda koos teiste taotlejatega toetuste taotlusvoorudes, mida korraldab EAS.
Koostöö töötukassaga toimub sihtasutuse töötajate ja töötukassa piirkonna esindajate vahel tavapärases korras, kuid nagu öeldud, midagi erilist seoses suurkoondamistega plaanitud ei ole. Seega võib öelda, et ka tööturu nõudluse kujundamisel toimub Ida-Virumaa juhtumi korral tegevus nii nagu alati.
Riigikontrolli hinnangul peaks sotsiaalministeerium koostöös töötukassa ja majandusministeeriumiga võtma erakorralise jälgimise alla Ida-Virumaal 2015. aastal koondatute käekäigu.
Võrrelda tuleks neid koondatuid, kes on saanud abi riigi tugimeetmetest, nendega, kes on toimetanud omal käel. Selleks tuleb detailselt vaadata, millistele töökohtadele inimesed reaalselt asuvad, et mõista, kas ning kuidas toimivad koos riigi tegevused töökohtade loomisel ja töötutele tööturuteenuste pakkumisel.
Samuti on oluline mõista, miks teatud juhtudel inimesed siiski tööle ei saa ja kas siin oleks abi riigipoolsetest sammudest (nt uued või muudetud tööturuteenused) või senise tegevuspraktika kiirest muutmisest."
"03.02.2021, 00:05",uudised,https://epl.delfi.ee/artikkel/92447271/kuidas-meili-teel-kaotada-20-aastat-kogutud-saastud-kuberkuritegevust-on-uha-rohkem,Kuidas meili teel kaotada 20 aastat kogutud säästud? Küberkuritegevust on üha rohkem,"Kaks inimest vahetavad omavahel e-kirju. Neile teadmata on ühele postkastile ligi pääsenud märkamatu võõras, kes suhtlust jälgib. Järsku võtab võõras vestluse üle. Ta suhtleb korraga mõlema osalisega ja teeskleb emba-kumba, nii et ohvritele tundub, et nad räägivad omavahel.
„Välismaal kasutati sellist skeemi näiteks siis, kui inimesed hakkasid oma elu säästude eest kodu ostma. Sai 20 aastat raha kõrvale pandud, et lõpuks endale maja osta. Läksid notarisse ja notar küsis: kas te deposiidi saate täna üle kanda? Inimesed olid üllatunud: mida, juba kolm nädalat tagasi kandsin deposiidi üle! Notar vastas, et nende pole see jõudnud,” räägib keskkriminaalpolitsei küberkuritegude büroo juht Oskar Gross küberkuriteost, kus pahaaimamatult jäädi ilma aastakümneid kogutud säästudest. „Kõik elu säästud läksid rebastele ja majaost jäigi katki, sest see raha oli juba kolm nädalat tagasi liikunud Sajusaartele,” lisab Gross.
Küberkuritegevust on üha rohkem. Selliseid kuritegusid registreeritakse Eestis igal aastal umbes saja võrra rohkem kui eelmisel.
Gross möönab, et aastate jooksul pole küberkuritegevuse käekiri põhimõtteliselt muutunud. Kurjategija peamine eesmärk on arvuti võrgule ligi pääseda ja tihtilugu on kõige nõrgem lüli see, kes teeb otsuseid emotsioonide ajel – inimene arvuti taga. Olgu need siis petukõned, kahtlased meilid või muud nutikad pettused, kuidas inimeselt saada soovitud ligipääs tema varale.
Petukõnede sagedasim ohver on venekeelne naine
• Suure potentsiaalse mõjuga arvutikuritegusid (nt serverite ründed, andmete sulustamine, veebiliiklust häirivad DdoS-rünnakud) oli kõigist arvutikuritegudest 3%. Selliseid kuritegusid on keeruline menetleda, sest need on sageli rahvusvahelised.
• Kõige sagedamini (20%) registreeritakse meili- või sotsiaalmeediakonto hõivamist ja parooli muutmist. Sotsiaalmeedia veebikonto paroolide muutmise ohvrid olid enamasti naised (56%). Ohvrid oli keskmiselt 36-aastased. 5% sotsiaalmeedia hõivamisi ja võõrasse võrku sisenemise juhtumeid oli suunatud e-kooli või -stuudiumi vastu, kus kellegi teise nime alt postitati sõnumeid või muudeti hindeid.
• Võrdlemisi sage arvutikelmuse liik on petukõned, mida on arvutikuritegude hulgas 16%. Petukõnede tüüpiline näide on kõne inimesele panga infotelefoniga sarnanevalt numbrilt. Ohvrit hoiatatakse, et keegi teeb tema kaardiga tehinguid, mistõttu tuleb tema andmeid kontrollida. Seejärel annab ohver oma pangaparoolid helistajale ja hiljem selgub, et pangakontolt on kadunud sadu või tuhandeid eurosid. Tüüpiline petukõne ohver oli venekeelne naine: naisi oli selliste kuritegude ohvrite hulgas 68% ja venekeelseid 80%.
Grossi sõnul määrab see, kui kiiresti kannatanu kuriteole reageerib, ka tõenäosuse kaotatud raha tagasi saada. „Kui inimene saab alles paari nädala pärast aru, et ta raha on varastatud või ära kelmitatud, siis seda raha on pigem ebatõenäoline tagasi saada. On juhtumeid, kus oleme suutnud rahaülekannet peatada. On ka juhtumeid, kus on kurjategija peatatud ja tema käest mingi vara kätte saadud. Aga see arv ei ole suur.”
Gross arvab, et põlvkonna möödudes võib küberruumis kuritegevust vähemaks jääda, sest lihtsad kelmused ei lähe enam läbi. „Pole ju ühtegi täiskasvanud generatsiooni inimesi, kes oleksid üles kasvanud internetiga sellisena, nagu ta on. Võib-olla see on üleminekuperiood, kus neid inimesi on palju ja nad langevadki ohvriks. Aga äkki 20 või 10 aastat hiljem näeme üsna järsku kukkumist selles kuritegevuses,” ütleb ta.
„Eesti on maailma mastaabis keskmisest veidi kõrgema elatustasemega riik. Järelikult võib eeldada, et oleme ka küberkurjategijatele atraktiivsem sihtmärk,” sõnab prokurör Rattam. Ent mitte ainult seetõttu, et keskmisel eestlasel on üha rohkem raha. Küberkuritegevust esineb üle maailma aina rohkem ja selle mõju jõuab paraku Eestissegi.
„Järjest rohkem on võimalik lihtsate vahenditega jõuda aina suurema hulga inimesteni,” nendib Rattam. See tähendab, et internetiavarustes ei pruugi isegi kelme olla varasemast rohkem, vaid neil on üha paremad seadmed ja teadmised, mistõttu on pahalase tehtud kahju ulatus korraga suurem.
„Turg on segmenteeritud ja kui natuke arvutiasja oskad, saad turult osta endale teenuseid sisse, et kuritegusid toime panna. Tänapäeval ei pea tingimata oskama programmeerida, et midagi kurja teha,” lausub Gross.
Ent sellest, kuidas need kurjategijad ja võrgustikud ükskord kätte saadakse, Gross ei räägi. „Aga see on see kõige põnevam osa, eks ju?” sõnab ta muiates. „Kui me oma trikid ära räägime, on kurjategijatel veel lihtsam paha teha.”
Detsembris tuli avalikuks, et häkkerid muukisid lahti terviseameti töökeskkonna ja pääsesid ligi umbes 9000 inimese andmetele, mida oli kogutud nakkushaiguste leviku väljaselgitamiseks. Ehkki tervise ja heaolu infosüsteemide keskus (TEHIK) elimineeris küberründaja juurdepääsu kaheksa tunniga ja rünnatud keskkonda enam ei kasutata, ei olnud siiski hea uudis, et riigi andmetele ligi pääseti, sõnab Gross.
Kas oli piinlik, et riigi turvasüsteemidest nii lihtsasti läbi murti? „Ma ei hakkaks mingeid omadussõnu kasutama,” märgib Gross. „Küberrünnakute puhul on oluline mitte anda hinnanguid. Kui hakkame seda tegema, siis asutused ei julge enam teavitada, et sellised asjad on juhtunud. See on ka globaalselt olnud pikka aega probleem, et kui mingid ettevõtted on langenud küberrünnaku ohvriks, mingeid andmeid on varastatud, siis nad pole julgenud sellest teavitada, sest sellest tekivad vaid probleemid. Ja siis inimesed järsku imestavad, miks on nende kontodesse sisse logitud või midagi halba juhtunud.”
Ta soovitab tungivalt kõigil asutustel, ettevõtetel ja tavakasutajatelgi üle vaadata, kas iseendale kehtestatud küberuumi turvanõuded ja neisse tehtavad investeeringud on piisavad. Rattami hinnangul on kõikidele arvutikasutajatele pikas plaanis soodsam investeerida süsteemide turvalisusse, selmet kuriteoga tekitatud kahju likvideerida või kaaluda kurjategijate nõudmistele järeleandmist. „Otstarbekam on kindlasti investeerida sellesse, et hoida süsteemid korras, et need poleks haavatavad,” lausub prokurör.
Riigikohus: andmetöötleja vastutab kannatanu kahju eest
Jaanuari alguses otsustas riigikohus, et kui avalik võim rikub oma andmetöötluskohustusi – teisisõnu avalikustab isikuandmeid või ei suuda inimeste andmeid turvata –, on kahju saanud isikul õigus pöörduda kohtusse ja nõuda kahju hüvitamist.
Täpsemalt puudutas riigikohtu otsus juhtumit, kus ajakirjanik leidis sotsiaalkindlustusameti dokumendiregistrist vaimupuudega inimese rehabilitatsiooniplaani. Riigikohus otsustas, et asutus vastutab oma dokumendiregistris terviseandmete ebaseadusliku avaldamisega põhjustatud moraalse kahju eest.
Riigikohtunik Nele Parrest kommenteeris, et see otsus laieneb ka terviseameti andmelekkele. „Kaasus on oluline just seetõttu, et tegu on esimese korraga, kui Eesti kõige kõrgem kohus tegeleb küsimusega kahju hüvitamisest olukorras, kus avalik võim rikub oma andmetöötluskohustusi, ja kohaldab seejuures Euroopa Liidu isikuandmete kaitse üldmäärust.” Riik on kohustatud hoidma isikuandmeid turvaliselt ja võõrastele kättesaamatuna.
Sotsiaalministeeriumi kommunikatsioonijuht Oskar Lepik kommenteeris, et terviseameti infolekkest on kõiki inimesi teavitatud. „Igaühel neist on võimalik saada ka täpset infot enda andmete kohta. Kahju tekkimist ja põhjendatust on inimesel võimalik endal hinnata ja soovi korral esitada ka kahju hüvitamise taotlus. Seni ei ole taotlusi esitatud,” sõnas ta."
"30.05.2018, 10:55",kultuur,https://epl.delfi.ee/artikkel/82270775/kris-lemsalu-esindab-eestit-jargmisel-aastal-veneetsia-kunstibiennaalil,Kris Lemsalu esindab Eestit järgmisel aastal Veneetsia kunstibiennaalil,"Lemsalu kavatseb näitusega luua üheaegselt reaalse ja muinasjutulise fantaasiamaailma, kaasates protsessi erinevaid rahvusvahelisi muusikuid ja performance’i kunstnikke, kellest mitmega on ta ka varem koos töötanud. Loodud keskkonna eesmärk on luua terviklik emotsionaalselt laetud installatsioon, milles iga vaataja saaks ka ise osaleda.
Näituseprojektiga hakkab töötama rahvusvaheline kuraatorite ja kirjutajate tiim.
“Oma varasemates teostes olen ma kujutanud liiga palju surma, mida on mind ümbritsevas maailmas niigi palju,” kirjeldab Lemsalu oma plaane Veneetsia paviljoniks, “ja kuigi võib olla naiivne mõelda, et ma sellest teemast nii lihtsalt lahti saan, teen vähemalt proovi vaataja naerma panna. Seda enam, et surm kannab Veneetsias nii või teisiti karnevalimaski.”
Kris Lemsalu on omanäolise visuaalse keelega kunstnik, kes oma töödes kasutab kombineeritud tehnikaid ning võtteid keraamikast, installatsiooni- ja performance’i kunstist. Teoste käivitavaks jõuks on tihti isiklikud läbielamised ja lood, mille põhjalt loob kunstnik laiemaid üldistusi võimaldavaid misanstseene. Lemsalu on õppinud Eesti Kunstiakadeemias, Taani Disainikoolis ja Viini Kunstiakadeemias. Sel aastal pälvis ta riikliku kultuuripreemia esinemise eest Performa17 kunstibiennaalil New Yorgis, David Roberts Art Foundationi 10. aastapäeva sündmustel Londonis ja rahvusvahelise näitusetegevuse eest 2017. aastal. Eesti publik mäletab Lemsalut tõenäoliselt hästi Tallinna Kunstihoone 2016. aasta näituselt “Kaunitar ja koletis” (koos Tiit Pääsukesega, kuraator Tamara Luuk). Alates 2016. aastast saab Kris Lemsalu kunstnikupalka.
Žürii liige ja Berliini KW Kunstikeskuse juhataja Krist Gruijthuijsen toob välja, et Lemsalu kasuks rääkisid tema teoste omapärane visuaalkeel, töödes väljenduv sisemine põlemine, ning orgaaniliselt mõjuv kaasav kollektiivsus loomingus. Žüriid veenis eelkõige Lemsalu sügav kohatunnetus ja tema kavatsus luua paviljoniruumist ja selle kontekstist lähtuv ning sellesse loomulikult sulanduv tervikteos.2019. aastal leiab Eesti paviljoni näitus aset uues asukohas – Giudecca saarel, mis asub mõneminutilise sõidu kaugusel biennaali keskusest Giardinist. Giudeccal on asunud ja asub praegugi palju tööstushooneid, Eesti paviljoni näituseks kohandatakse ruumid endises paaditehases. Giudecca saarel toimusid 2017. aasta kunstibiennaali ajal Islandi, Portugali, Keenia ja Helsingi ülikooli paviljonide näitused.
Veneetsia biennaali Eesti paviljoni konkursile laekus sel aastal kuus projekti. Erandkorras kutsus žürii seekord kaks kunstnikku oma projektidega teise vooru edasi töötama. Kahe projekti põhjal selgitas välja võitja žürii, kuhu kuulusid Berliini KW Kunstikeskuse juhataja Krist Gruijthuisen, Soome kunstikeskuse Frame kuraator Taru Elfving ja Riia kim? Kaasaegse Kunsti Keskuse juhataja Valentinas Klimašauskas, Kultuuriministeeriumi esindaja Maria-Kristiina Soomre, KKEKi nõukogu liikmed Kaido Ole, Sirje Helme ja Rael Artel ja KKEKi juhataja ja Veneetsia biennaali Eesti paviljoni komissar Maria Arusoo.
1895. aastast toimuv Veneetsia kunstibiennaal on vanim ning suurim rahvusvaheline kunstifoorum. Eesti osaleb oma paviljoniga Veneetsias alates 1997. aastast, seega on 2019. aasta paviljon järjekorras kaheteistkümnes. 58. rahvusvaheline Veneetsia kunstibiennaal toimub 11.05 - 24.11.2019, rahvusvahelise näituse peakuraatoriks on Londoni Hayward galerii direktor Ralph Rugoff.
Eelmisel Veneetsia kunstibiennaalil esindas Eestit Katja Novitskova näitus “Kui sa vaid näeksid, mida ma su silmadega olen näinud” (kuraator Kati Ilves) Palazzo Malipieros, mille edasiarendust on 10. juunini võimalik näha Kumu kunstimuuseumis.Eesti osalemist Veneetsia rahvusvahelisel kunstibiennaalil korraldab Kaasaegse Kunsti Eesti Keskus ja rahastab Kultuuriministeerium."
"07.12.2015, 10:48",arileht,https://epl.delfi.ee/artikkel/73138849/swedbank-hinnad-hakkavad-jargmisel-aastal-tousma,Swedbank: hinnad hakkavad järgmisel aastal tõusma,"Hinnaindeksit mõjutas traditsiooniliselt kõige rohkem energia. Kütused olid Eesti tanklates aastatagusega võrreldes 15% võrra odavamad.
Maailmaturu nafta hind on odavnenud oodatust rohkem, kuna nafta pakkumine ületab jätkuvalt nõudlust. Eelmisel nädalal otsustas naftatootjate kartell OPEC oma tootmismahte mitte vähendada. Selline otsus survestab nafta hinda veelgi, puudutades valusamalt just neid naftatootjaid, kelle omahind on kõrgem (näiteks Põhja-Ameerikas). Iraani nafta oodatav lisandumine turule järgmise aasta kevadel muudab turuosalised närviliseks. Järgmisel aastal on oodata ilmselt volatiilset toorainete turgu.
Tarbijahinnad peaksid hakkama Eestis tasapisi tõusma järgmisel aastal. Ootame erinevate toorainete hindade tagasihoidlikku tõusu. Sellele lisab hoogu euro jätkuv odavnemine USA dollari suhtes 2016. aasta esimesel poolel. Lisaks kergitab hindu aktsiisimäärade tõus.
Teenuste hindu tõstab tööjõu jätkuv kallinemine. Eelmisel reedel avaldatud ettevõtete statistika näitas, et üheksa kuu kokkuvõttes vähenes Eesti ettevõtete käive eelmise aasta sama ajaga võrreldes 3% ja kogukulud 2%. Samal ajal tööjõukulud kasvasid 7%.
Euroalal ulatus inflatsioon novembris teist kuud järjest 0,1%ni. Eurotsooni inflatsiooni (ootuste) kergitamiseks ja majanduse turgutamiseks otsustas Euroopa Keskpank neljapäeval muuta oma rahapoliitikat veelgi ekspansiivsemaks. Odavam raha hoogustab meie peamiste kaubanduspartnerite majanduse kasvu ja soodustab seeläbi Eesti eksporti.
Madalate laenuintresside püsimine soodustab investeeringuid ja tarbimist ka Eestis."
"01.04.2016, 14:09",valismaa,https://epl.delfi.ee/artikkel/74116639/pohja-korea-lasi-valja-raketi-ja-segab-gps-i-signaalide-vastuvotmist-louna-koreas,Põhja-Korea lasi välja raketi ja segab GPS-i signaalide vastuvõtmist Lõuna-Koreas,"Lõuna-Korea kaitseministeerium teatas, et maa-õhk tüüpi rakett lasti välja kella 12.45 ajal kohaliku aja järgi Sondoki linnast, vahendab AFP.
Lennu kaugust ega täpset trajektoori ei õnnestunud kohe kindlaks teha, teatas ministeeriumi ametnik. Lõuna-Korea uudisteagentuuri Yonhap teatel lendas rakett sada kilomeetrit ja kukkus Jaapani merre.
Varem reedel teatas Lõuna-Korea, et Põhja-Korea kasutab raadiolaineid GPS-i signaalide segamiseks, mis puudutab paljusid Lõuna-Korea lennukeid ja laevu.
Lõuna-Korea rannikuvalve teatas, et reede hommikul merele läinud 332 kalalaevast 71 pidi GPS-i probleemide tõttu tagasi pöörduma.
„Põhja-Korea GPS-i segamine on selge provokatsiooniakt… me kutsume seda viivitamatult lõpetama,“ öeldakse Lõuna-Korea kaitseministeeriumi avalduses. „Kui Põhja-Korea jätkab GPS-i segamise katseid, sunnime me Põhja-Koread tihedas koostöös rahvusvahelise kogukonnaga selle eest maksma.“"
"30.06.2019, 09:02",arvamus,https://epl.delfi.ee/artikkel/86679841/kolumn-mari-vivian-ellam-olen-emata-kasvanud-ja-mulle-teevad-sagedased-pilleri-haberi-isaroomukilked-meedias-haiget,KOLUMN | Mari-Vivian Ellam: olen emata kasvanud ja mulle teevad sagedased Pilleri-Haberi isarõõmukilked meedias haiget,"Haberi ja Pilleri lapsevanemluse kajastamine on omandanud minu arvates põhjendamatult laiad mõõtmed. Juba mitme leheküljepikkune lugu nende lasteootusest Eesti Päevalehe laupäevases lehes ja videolõik „Pealtnägijas“ olid mõlemad väga põhjalikud ja nende eesmärk oli küsitav. Nüüd on Kroonika avaldanud uue pika loo.
On arusaadav, et ajakirjandus kajastab kõike, mis inimesi huvitab, kuid nii mastaapsete lugude puhul, nagu on olnud Haberi-Pilleri kaksikutesaagad, ei ole enam tegemist mingi uudisnupuga, mis kurioossete juhtumite puhul oleks tavaline, vaid väga põhjalike kajastustega.
Asjal on ka teine külg – inimestes tekitab homopaari isikliku elu avalik lahkamine tugevaid emotsioone, kuni selleni välja, et see inimesi sügavalt haavab ja seda mitmel tasandil. Kõigepealt on Pilleri ja Haberi puhul tegemist väga rikaste inimestega: sellist pereõnne tavainimene endale lubada ei saa, kui siis vaid annetusi kogudes, nagu üks teine hiljuti meedias kajastust saanud heteroperekond, kes leidis surrogaatema Ukrainast.
Küllap on Eestis palju viljatuid peresid, kellele bioloogiline laps jääb rahaliste võimaluste puudumisel kättesaamatuks ja sellises kontekstis mõjub Haberi-Pilleri lugu rikkurite uhkeldamisena: meie saame lubada midagi, mida teie ei saa.
Surrogaatemadusel on lisaks eetiline külg, mis on omaette laiem teema ja vajaks ehk uut ühiskondlikku debatti, nagu märkis paari kuu taguses intervjuus Vilja Kiislerile ka rahvastikuminister Solman.
Kümne aasta taguses selleteemalises vestlusringis jõudsid nii erakliiniku juhataja kui pastor ühisele seisukohale, et Eestis võiks olla lubatud asendusemadus, nagu on Inglismaal, Kanadas ja Israelis, kus sellega ei ole lubatud raha teenida ja kus lapse kandjaks on näiteks lähisugulane, kes teeb seda vabatahtlikult soovist aidata.
Nii oleks välistatud surrogaatemaduse inimkaubanduslik külg, kus naine rendib rahateenimise eesmärgil välja oma keha, võttes seejuures terviseriske. Samuti välistaks see olukorra, kus bioloogiline vanemlus, paljude inimeste sügav vajadus, oleks rikaste privileeg.
Homovanemluse teemaga koos on levimas seisukoht, et laps ei vaja mitte ema ja isa, vaid eelkõige armastust. See arusaamine on minu arvates väga problemaatiline, kuna devalveerib oluliselt bioloogiliste vanemate olulisust lapse jaoks. Siin tekib palju küsimusi: kui mina suudaks armastada naabrite lapsi palju rohkem kui nende oma vanemad, kes on iseendaga hädas, kas siis laps vajaks mind ja minu armastust tegelikult rohkem kui oma vanemaid?
Homovanematega kasvav laps võib olla palju paremas olukorras ja palju rohkem kogeda armastust kui mõni teine bioloogiliste vanematega laps, kes erinevalt esimesest lapsest võib oma sünnikodust väljuda sügavate hingehaavade ja traumadega, see on tõsi. Kuid väide, et „laps ei vaja ema ja isa“ on siiski põhimõtteliselt vale. Pigem on õige öelda, et mõnikord on mittebioloogiline vanem lapsele parem valik kui bioloogiline vanem. Ilmselgelt on see aga erand.
Mind puudutab homovanemluse teema väga isiklikult. Mina olen kasvanud ilma emata: 80ndate alguses, kui mu vanemad lahutasid, oli üsna tavaline, et isegi kui paaril olid lapsed, siis lahkumineku puhul enam omavahel ei suheldud ja laps kasvas ja suhtles ainult selle vanemaga, kelle juurde ta elama jäi.
Tutvusin oma emaga alles teismeeas, kui ta ise üles otsisin. Ilmselgelt oli mind üles kasvatanud isal ja vanaemal samasugune arusaam, et laps vajab eelkõige hoolitsust ja armastust, mitte niivõrd oma ema või isa. Nende kiituseks tuleb öelda, et nad armastasid mind tõesti väga ja olid mulle suurepärane pere, aga paraku ma siiski vajasin ka oma ema.
Olen aastate jooksul märganud, et mul on hulk sisemisi probleeme ja hädasid, mida emata kasvamine on mulle põhjustanud ja mis kummitavad mind ka aastakümneid hiljem vaatamata õnnelikule abielule ja emakssaamisele. Rääkimata sellest, kui oluline on lapsele tunda oma bioloogilist ema või isa, et iseendast aru saada.
Nii kraabibki mind seespidi iga kord see emata kasvamise ja emapuuduse tunne, kui näen pilte Pillerist ja Haberist koos nende kaksikutega. Nemad on muidugi õnnelikud, selge see, aga nende lapsed on jäänud ilma ema(de)st ja mida see neile hingeliselt endaga kaasa toob, kes seda teab"
"30.05.2018, 00:05",kultuur,https://epl.delfi.ee/artikkel/82261753/fotod-ilmus-fotoraamat-eesti-mustlaste-elust,FOTOD | Ilmus fotoraamat Eesti mustlaste elust,"Haas alustas romade pildistamist juba kümme aastat tagasi. „Nägin, et ma ei saa neile piisavalt lähedale. Lastele jagatud väiksed fotoaparaadid aitasid aga ehedat elu näha.” Fotograafi üllatas, et mustlasi siiani Eestis kardetakse ega taheta nendega suhelda. „Romad elavad täpselt samasugust elu nagu meie. Nad on soe ja üksteist hoidev rahvas, meil on aga tugevalt kinnistunud stereotüübid.” Oma ringkonnas on romad Haasi sõnul avatud, kuid väljastpoolt tulev tõrge on tekitanud tugeva umbusu võõraste vastu. „Ka esitlusele nad väga tulla ei tahtnud... Kuigi eks neil on ka kauge tulla, teen sellepärast ka Valgas eraldi esitluse.”
Haas jätkab romade pildistamist ka edaspidi. „Jalg on juba ukse vahel. Nad ütlevad, et olen rohkem mustlane kui nad ise. Nad kutsuvad mind valgeks mustlannaks, ühele väiksele mustlaspoisile pakuti isegi ristiemaks olemist,” rõõmustas Haas.
Eile esitleti Dokfoto keskuses Telliskivi loomelinnakus dokumentaalfoto raamatut „Meie, mustlased” („We, the Roma”), mille autorid on fotokunstnik Annika Haas ja Eesti romade lapsed üle Eesti. 2015. aastal alanud fotoprojektis osalesid noored romad Valgast, Tartust, Varstust, Maardust, Kohilast, Tapalt, Kallastelt ja Paldiskist. Omaette osa raamatus on ühe mustlasperekonna isiklike fotode arhiiv 1960.–1990. aastaist."
"29.06.2018, 00:05",uudised,https://epl.delfi.ee/artikkel/82872935/kas-lindgreni-vaartust-hakatakse-ka-eestis-uhel-paeval-vahendama-kuna-pipi-isa-oli-paks-valge-neegrikuningas,"Kas Lindgreni väärtust hakatakse ka Eestis ühel päeval vähendama, kuna Pipi isa oli paks valge neegrikuningas?","Viimasel nädalal on üksjagu arutelu põhjustanud Ameerika lastekirjanduse auhinna nime muutmine. Endine Laura Ingalls Wilder Medal on edaspidi Children’s Literature Legacy Award ehk lastekirjanduse pärandi auhind. Ehkki komitee liikmed rõhutavad, et keegi ei plaani Wilderi raamatuid muuta ega keelata, on see siiski taas käivitanud arutelu tsensuuri üle. Ajastu konteksti, aga ka üldiselt kirjanike hinnangute ja moraalsete universumite arutamine on igal juhul tervitatav. Küsimus on: kui tähtis on auhinna nime muutmine ning millisel juhul võiks olla mõeldav raamatute muutmine?

Lastekirjanduse teabekeskuse juht Triin Soone ütleb, et Eestis pole siiani tsenseeritud ühtegi teost, ka mitte Rootsis kriitika alla sattunud Lindgreni „Pipi Pikksukka”, mis viimati ilmus eesti keeles 2015. aastal. Pipi isa on seal endiselt neegrikuningas. „Meil lastekirjandust ja klassikat ümber ei kirjutata ja ma loodan, et nii see ka jääb. Pigem annab see täiskasvanule võimaluse lapsega rääkida, miks siis, 1940-ndatel, kui raamat kirjutati, oli nii ja miks me täna sõna „neeger” ei kasuta.”
Soone leiab, et tollaste inimeste mõtteid hukka mõistes või ümber kirjutades võtame me kirjanduselt ära eheduse ja võimaluse diskussiooni ja arutelu tekitada. „Aino Pervik on öelnud väga ilusti: „Kõige tõelisemalt räägivad vanade aegade inimestest kirjandusteosed, mis kirjutatud just neil aegadel, millal need vana aja inimesed elasid. Raamat mäletab.” Wilderi uurijate seisukoht, et tema loomingut tuleb hinnata ajastu perspektiivis, on väga õige ja tervitatav.”
Urmas Sutrop leiab, et lastekirjanduse auhinnast Wilderi nime eemaldamist võib tsensuuriks nimetada küll ning ühiskonnale on saadetud sõnum, et seda autorit ei hinnata enam kõrgelt. Samas pole selles midagi uut – näiteks Mark Twaini „Huckleberry Finni seiklused” sattus esimest korda musta nimekirja juba ilmumisjärgsel, 1885. aastal. Siis süüdistati raamatut Massachusettsis selles, et see on „rämps ja kõlbab lugemiseks ainult agulielanikele”. Tänapäeval püütakse seda tsenseerida ja halvustada sellepärast, et selles kasutatakse sageli sõna „neeger” (nigger). Ühe tuntuma näitena raamatu tsenseerivast ümbertegemisest nimetab Sutrop Agatha Christie raamatut „Kümme väikest neegrit” (Ten Little Niggers), mis praegu kannab ingliskeelses maailmas pealkirja „Ja siis polnud enam kedagi” (And Then There Were None). Ka Kaur Kenderi „Untitled 12” juhtumi võib Sutropi sõnul kvalifitseerida järeltsensuuri valdkonda. „Tsensuuriga oli hädas juba Kreutzwald. Kui tuua mõni näide, siis eelmise sajandi viiekümnendatel aastatel on mõnest Lutsu „Kevade” väljaandest kustutatud kohad, kus on juttu venelastest.”
Kirjanik Jürgen Rooste ütleb, et oli lapsepõlves suur Laura Ingallsi lugude fänn. Tema nime eemaldamist auhinna nimetusest võrdleb ta olukorraga, kus Lindgreni väärtust hakataks vähendama, sest „Pipi isa oli paks valge neegrikuningas”. Sellised otsused näitavad Rooste hinnangul kitsarinnalisust ja suutmatust mõelda end teise kultuuriruumi või aega. „Mäletan sarjast esmalt inimlikke väärtusi, soojuse ja sõbralikkuse õpetamist, sääl mõisteti mustanahalisi, tegelasteks olid puuetega inimesed – näidati koguni nende edu ja võidukäiku ühiskonnas. Ikka väga edumeelne oma aja kohta,” sõnab Rooste. Komitee otsus näitab tema sõnul ebakindlust. „See on nagu rünnata Elvist, et ta oli rassist, kasutas musta muusikat ära. Mitte rääkida sellest, et tema jaoks ei lugenud nahavärv kunagi ja tänu temale said mustad artistid sama muusikaga raadiosse. Kui lugeda Cervantest – ta jälestas juute ja araablasi ja mustanahalisi, pilas neid lausa otse. Aga samas ilma Cervanteseta meil sellist tänast kirjandust ehk ei olekski. Mis me siis teeme, ta esindas oma aja, oma ilmanuka vaateid, viskame ta ajaloost välja?”
Kirjanik Maarja Kangro ütleb, et teoste tagantjärele tsenseerimist ei poolda ta mingil juhul. „Totter on hakata autoreid nende „ajaloolisest tagurlusest” päästma. Pigem tuleks lastele (kui kõne all on lastekirjandus) selgeks teha, millised olid toonased olud ja kõnepruuk. Ja miks praegu on parem. Lugesin õetütrele millalgi ette raamatut „Lassie tuleb ikka koju”, see ju seksistlik mis mühiseb. Aga parem kirjutagu keegi tänapäevane koeraraamat, kui tehku vana ümber.” Iseenesest võib sellistesse asjadesse Kangro sõnul suhtuda ka huumoriga kui ajaloolisse jaburusse. „Eestiski võiks näiteks luua Uku Masingu nimelise naiskirjanduse preemia või Varro Vooglaiu nimelise LGBT-luule preemia. Aga eks see lastekirjanduse preemia on neil tõsine asi, mitte mingi naljaauhind.”
Kirjanduskriitik Maia Tammjärv ei poolda samuti tsensuuri, näiteks „Pipi Pikksukast” (1945–48) tänapäeva maailma sobimatu sõnavara väljakorjamist jne. „On raske ette kujutada inimest, kes tõsimeeli saaks väita, et Astrid Lindgren oli rassist.
„Ei Astrid Lindgrenil (1907–2002) ega Laura Ingalls Wilderil (1867–1957) olnud sellist maailma spikriks ees, mis meil on tänapäeval – sellise sõnavara ja põhimõtetega. On absurdne oodata, et nende kirjandus tänase maailma põhimõtteid oleks peegeldanud. Kui saja aasta pärast ei kattu meie praegune (ka tänases kultuuris peegelduv) maailmapilt enam kehtivate ühiskondlike konventsioonide ja printsiipidega (ja miks ta peaks?), kas siis tuleks samuti kirjanduse kallale minna?” Kui me aga räägime praegu aktuaalsest Wilderi debatist, siis Tammjärve sõnul ei paista esmapilgul küsimus olevat teoste tsenseerimises ning see on n-ö kergendav asjaolu. „Et siin on põhjus aga täiesti väljaöeldult poliitkorrektsuses, tekitab paratamatult küsimusi ja paistab õigustavat seda valedel alustel võitlust kirjandusega. Lõppeks ei ole ega pea olema auhindade nimetused kivisse raiutud ja muutumatud. Kas seda muutmist aga sellisel põhjusel tõesti vaja oli, on iseküsimus.""
Ajaloolane Aro Velmet leiab aga, et ALSC auhinnast Wilderi nime eemaldamine ei ole märkimisväärne sündmus ega võrdu tsensuuriga. „See näide on proportsioonist välja puhutud. Üritatakse konstrueerida konflikti, kus taas kord on poliitkorrektsed liberaalid astunud sõtta kõige vastu, mis on traditsiooniline, üllas ja hea. Klikke selline lähenemine kindlasti toodab, sisulist arutelu aga tapab,” ütleb Velmet.
„Kõigepealt võiks lugeda ALSC põhjendust otsusele, milles rõhutatakse, et auhinna nime muutmist „ei tohiks tõlgendada kui üleskutset lugejate jaoks muuta oma isiklikku suhtumist või tundeid” ning et „me ei nõua, et keegi lõpetaks Wilderi raamatute lugemise, nendest rääkimise või nende lastele andmise”. Auhinna nimetuse muutmine ei ole tsensuur. See, et Pärnus ei ole enam Barbaruse tänavat, ei tähenda, et Barbaruse luulet ei tohiks lugeda. Auhinna nimetus peegeldab organisatsiooni väärtusi ja arvestab nime valikul oma sihtrühma tunnete ja üldise inimlikkusega,” leiab Velmet.
Mis puudutab kriitikat, et Wilderi kirjapandut tuleb hinnata „ajastu perspektiivis”, siis Velmeti hinnangul just seda ALSC teebki. „„Väike maja preerias” oli omas ajas liigutav ja kaunis tekst, aga see oli omas ajas ka rassistlik tekst, mis dehumaniseeris indiaanlasi, näitas neid kui metslasi ja õigustas nende maade hõivamist. See ei jäänud ka toona tähelepanuta – Wilder ise muutis oma teksti 1950. aastal sarnase kriitika tagajärjel.”
Kuidas vastaks „Väike maja preerias” kirjandusauhinna statuudile
Nagu kõlab seriaalis lause, et hea indiaanlane on surnud indiaanlane, siis nüüd võib öelda, et hea auhind on see, kus ei ole nomineeritud „Väike maja preerias”. Eks meil on paljude asjade ees, mis kunagi tehtud, häbi ja nii väga tahaks, et need oleks jäänud tegemata. Küll oleks tore, kui saaks terve ajaloo ümber kirjutada. Kui palju imelisi ajalugusid siis küll sünniks!
Kuidas kirjutada ümber Wilderi romaan nii, et see vastaks tänapäeva standarditele ja poliitkorrektsusele? Annan veidi nõu. Sündmused ei tohiks leida aset preerias, sest see võidaks segi ajada sellise alandava kohaga nagu perifeeria. Soovitan pealkirjaks „Väike maja suvekuurordis”. Tõsisem probleem ja läbivam ümberkirjutuse koht on muidugi indiaanlased, keda on raamatus kujutatud liiga diskreetsete ja ehk isegi kurjadena, samuti ollakse indiaanlaste vastu kurjad ning ülekohtused. See peab lõppema. Ärme isegi nimetame neid indiaanlasteks, ka mitte põlisasukateks, vaid puhkajateks, kes lihtsalt suvitasid kuurordis veidi varem. Neile meeldis siin ja nad on otsustanudki jääda hotelli elama. Nad on rõõmsad ja heatahtlikud, tervitavad uusi tulijaid, pakuvad oma hotellitoa minibaarist jahedat valget veini ja kohe läheb vanadel suvitajatel ja uutel tulijatel meeldivaks jutuajamiseks. Uued tulijad on väga oodatud, kohe ka kallistatakse, vahetatakse põsemusisid, sest koos on ikka toredam elada kui üksi! Ühtegi maailmavaatelist, filosoofilist erimeelsust eelmiste ja uute puhkajate vahel pole – keel, kombed, kultuur, jumal, kõik on üks ja ühine. Ka raha, rannatoolid ja baarikapi sisu ning kokk (aga ka teda ei sunni keegi, talle lihtsalt meeldib päevad ja ööd köögis süüa teha ja laulda) kuuluvad kõigile.
Ja kui hetkeks võib näida, et raamatus puudub intriig, tegelastel dilemmad ja eluraskused ning kõik on ehk liiga ilus ja veidi igav, siis selleks pöördeliseks sündmuseks, mis sisse tuua, pole viljaikaldus, tüli naabritega, kellegi surm, vaid hoopis ootamatult jahe merevesi, mistõttu lapsed peavad mängima toas või siis kõndima rannas kummikutega. Kuid siis on tore ka toas olla ja lotot mängida, pereemad tikivad linikutele kirju à la „Üks musi päevas muudab selle elamisväärseks!”. Ja pereisad istuvad kaminatule paistel, joovad vana head viskikest, aga nad ei jää kunagi purju, nende jutt ei kisu vasakule, tülli ei minda. Ja juba järgmisel päeval paistab jälle päike, vesi on soe ja saab randa minna."
"31.08.2018, 00:05",valismaa,https://epl.delfi.ee/artikkel/83516547/macron-euroopa-ja-venemaa-suhetes-on-aeg-muutusteks,Macron: Euroopa ja Venemaa suhetes on aeg muutusteks,"Soomes visiidil viibinud Prantsusmaa president Emmanuel Macron ärgitas eile Euroopa Liitu nüüdisajastama oma sidemeid Venemaaga ja jätkama Türgi ning teiste lähedaste naabritega strateegilisi suhteid.
Macroni sõnul on Euroopa kaua aega lootnud USA kaitsele ja kuigi NATO jääb jätkuvalt oluliseks alliansiks, peab Euroopa ka ise oma kaitsevõimekust parandama.
„See on meie huvides, et EL-il oleks strateegilised suhted nii Türgi kui ka Venemaaga, mis tooksid stabiilsust, mis pikas perspektiivis suurendaksid tugevust ja ühtsust,” sõnas Macron eile Helsingis koos Soome riigipea Sauli Niinistöga antud pressikonverentsil.
Macron on alates möödunud aasta maist, mil ta ametisse astus, üritanud suhteid parandada ka Vene riigipea Vladimir Putiniga ning Soomeski rõhutas Prantsumaa president, et EL-i ja Venemaa võiks läbikäimise kujundada kaasaegsete teemade ümber.
„See on ettekujutatav, et võiksime EL-i ja Venemaa uue suhte piirjooned visandada küberturvalisuse, kaitse ja strateegilise partnerluse ümber, nii et see sobiks kokku suunaga, kuhu Euroopa läheb. Kogu regiooni stabiilsus on meie huvides,” lisas Macron.
Prantsusmaa riigipea rõhutas, et tema ettepanek ei tähenda viimaste aastate sündmuste, näiteks Krimmi annekteerimise unustamist. „See poleks õige. Kuid pean silmas reaalseid vahendeid, mis aitaks sügavamalt koostööd teha,” ütles Macron.
Niinistö sõnas eile, et sooviks enne uue strateegilise partnerluse pakkumist näha Venemaa suhtumise muutumist Minski lepingutesse, mille eesmärk on Ukraina idaosasse rahu tuua. „Venemaa tahab Euroopaga tihedamaid majandussidemeid, kuid me ei saa seda seni teha, kuni Ukraina küsimus on lahtine,” ütles Niinistö.
Macron külastas koos abikaasa Brigitte Macroniga üleeile ja eile ametlikul riigivisiidil Soomet. Peale Niinistö kohtus Macron ka Soome peaministri Juha Sipiläga."
"07.12.2015, 07:51",valismaa,https://epl.delfi.ee/artikkel/73141653/prantsusmaa-regionaalvalimiste-esimese-vooru-voitis-paremaarmuslik-rahvusrinne,Prantsusmaa regionaalvalimiste esimese vooru võitis paremäärmuslik Rahvusrinne,"Marine Le Peni juhitud sisserändevastane erakond võttis üle riigi 30,6 protsenti häältest, selgub Ifop-Fiduciali lävepakuküsitlusest, ning on nüüd kursil kontrolli saavutamiseks vähemalt ühe Prantsusmaa regiooni üle, vahendab France 24.
Teisel kohal on endise presidendi Nicolas Sarkozy vabariiklased (Les Républicains, varem UMP), mis kogus 27 protsenti häältest. Praeguse presidendi François Hollande’i sotsialistid pälvisid 22,7 protsenti häältest.
Rahvusrinne paistab tulevat esikohale vähemalt kuues 13 regioonist.
Parimad tulemused saavutas Rahvusrinne aga Nord-Pas-de-Calais-Picardies, kus kandideerib Le Pen ise, ja Provence-Alpes-Côte-d’Azuris, kus on esikohal Le Peni õetütar Marion Maréchal-Le Pen.
Lävepakuküsitluste järgi sai Rahvusrinne neis kahes regioonis üle 40 protsendi häältest."
"28.05.2018, 00:05",kultuur,https://epl.delfi.ee/artikkel/82233449/daniel-mallory-ehk-a-j-finn-pikaajalisest-sugavast-depressioonist-ulemaailmse-menukini,Daniel Mallory ehk A. J. Finn. Pikaajalisest sügavast depressioonist ülemaailmse menukini,"HeadReadi kirjandusfestivalil kohtus Eesti lugejatega 38-aastane Daniel Mallory, kirjanikunimega A. J. Finn. Tema krimiromaan „Naine aknal” pööras sügava depressiooniga võidelnud ja kirjastajaametit pidanud Mallory elu heas mõttes pea peale. Debüütromaani on praeguseks tõlgitud 43 keelde ja müüdud 1,5 miljonit eksemplari, filmivõtted algavad 1. augustil New Yorgis. Peaosalist, depressiooniga võitlevat ja paaniliselt kodust väljuda kartvat Anna Foxi mängib Amy Adams („Arrival”). Kuna Hollywood ostis filmiõigused veel enne raamatu ilmumist, võttis Mallory varases keskeas alanud kirjanikuteele kaasa tšeki seitsmekohalise summaga.
Lapsena armastas Mallory Agatha Christie ja Sherlock Holmesi lugusid ning teismelisena tegi kodulähedases art-house’i kinos nädalavahetuseti Hitchcocki maratoni. Teisisõnu: ta tegi seda, mida teeb raamatu „Naine aknal” peategelane. „Hakkasin hindama selle ajastu stiili, sisu ja vähest otsese vägivalla näitamist. Inimese mõistus on palju sügavam ja hämaram ala, kui suudame ekraanil kujutada,” ütleb Mallory.
Mallory võitles alates ülikooliajast 15 aastat depressiooniga ja 2015. aasta suvel diagnoositi tal bipolaarne häire. „Heal ajal ei ole ma eriti aktiivne, aga mõõnaajal olen väga sügaval augus. Seepärast aetigi see tavalise depressiooniga sassi. Kuus nädalat pärast õige diagnoosi ja uute ravimite saamist tundsin end palju paremini ja hakkasin raamatut kirjutama. Tundsin, et suur pilv minu peas oli kadunud, nägin jälle selgelt. „Naine aknal” sündis ühe aastaga.”
Kuna Mallory töötas samal ajal kirjastajana, võttis ta pseudonüümiks sooneutraalse A. J. Finni. (A. J. on Mallory lemmiknõbu Alice-Jane ja Finn tema prantsuse buldog.) „Mul polnud mingit kavatsust tööst loobuda, pealegi armastan väga privaatsust. Suhtlen oma lugejatega hea meelega, aga ma ei taha näha oma nime raamatu kaanel. Kuigi minu isik pole saladus, suudan A. J. Finnina end paremini avada. Intervjuu või esinemise ajal olen mõttes Finn ning räägin vabalt ja avameelselt ka kõige isiklikumatel teemadel,” märgib kirjanik.
Mallory sõnul polnud väga keeruline naistegelase perspektiivist kirjutada. „Ma ei tea, kuidas naised mõtlevad, aga ma ei tea ka, kuidas teised mehed mõtlevad.” Mallory on Annaga enda sõnul sarnane: mõlemad räägivad prantsuse keelt, mängivad malet ning on empaatilised ja valmis teisi sama probleemiga inimesi aitama (Anna aitab veebifoorumis teisi agorafoobe, inimesi, kes kardavad avalikke kohti ja suuri rahvahulki). „Kuigi Anna on alkohoolik ja ravimisõltlane, aga mina mitte, suudan siiski temaga samastuda. Ta on mitmetahuline nagu päris inimene.”
Malloryd paneb muretsema krimikirjanduse suundumus, et naispeategelaste kinnisidee on mehed, nende üle kurtmine või ootamine, et mees tuleks ja nad päästaks. „Need naised, kellega mina suhtlen, on küll rohkemat kui mehe n-ö teine pool. Tahtsin luua naiskarakteri, kes psühholoogilisest ummikust olenemata ei oota, et mõni mees ta päästaks. Raamatus on küll üks seksiobjekt, aga see on mees, mitte naine. Selles mõttes võib mu raamatut feministlikuks pidada.”
Anna tegelaskuju sündis, kui Mallory jälgis Manhattanil aknast vastasmajas elavat naist. „Rääkisin telefoniga, kui nägin üle tee elavat naist valgusvihus aknal, mis oli pärani lahti. Kui teda jälgisin, kõlas mu teleris näitleja James Stewarti suust lause: „Sa ei peaks oma naabrite järele luurama.” Tundus, nagu ta oleks minuga rääkinud... Naist jälgides hakkas mul millegipärast kurb, ta näis nii üksik. Miks peaks üks tore naine vaatama kenal augustiõhtul kella kuue paiku telerit? Äkki on ta agorafoob, kes jälgib naabreid… Mõtlesin teistele elanikele ja sellele, mis naise perekonnaga võis juhtunud olla. Umbes 48 tundi hiljem oli mul lugu peas valmis,” ütleb Mallory, täpsustades, et too naine läks lõpuks ikkagi majast välja.
Raamatus kaheldakse alkohoolikust peategelase sõnades, keegi ei usu, et ta nägi vastasmaja aknast tundmatu naise mõrva. Mallory sõnul ei usuta teda eelkõige seetõttu, et ta on (probleemidega) naine. „Küsisin endalt, kas ta oleks politsei jaoks olnud usutavam tunnistaja, kui ta oleks mees. Vastus on jah. Kui mees joob sama palju kui Anna, siis on ta samuti alkohoolik, kuid kui naine seda teeb, on ta lootusetult puntras. Aga alkohoolikuna oled sa seda soost olenemata!” märgib ta.
Mallory hinnangul saab krimikirjanduse puhul nautida eri külgi: loo ootamatuid pöördeid ja müsteeriumi, aga ka sügavamaid kihte. „Osa inimesi jälestab „Gone Girli”. See romaan on tõesti provotseeriv ja vastuoluline, näitab, kuidas mehed väärkohtlevad ja alandavad naisi. Kuid mina mõtlen selle raamatu peale praegugi, kuus aastat pärast lugemist,” tunnistab Mallory. Tänapäeva kirjanikest huvitavadki teda eelkõige naisautorid, peale Gillian Flynni ka Tana French ja Kate Atkinson. Mallory sõnul on nende teosed meelelahutuslikud, kuid tegelaste peas ja südames toimub rohkem kui keskmise krimiloo tegelasel.
Krimiromaanid on ka moraalselt harivad: pahad saavad karistada ja õiglus võidutseb. „Selles mõttes on muidugi häiriv, et mulle meeldib Patricia Highsmithi „The Talented Mr. Ripley”, kus tegelane pääseb mõrvasüüdistustest. Ja ma elan talle kaasa! On äärmiselt häiriv, kui tabad end lootmast, et sarimõrvar võidab.”
Mallory osutab huvitavatele tavadele: Skandinaavias on tõlgitud krimikirjandust keerukam avaldada, sest riikide enda toodang on suur, asiaadid ei armasta tõlgitud ilukirjandust, ameeriklased aga Briti krimikirjandust. „Mulle meeldib Skandinaavia krimikirjandus väga. Kuigi tegemist on süngete raamatutega, mille tegelased on tihti depressioonis.”
Mallory kirjutab praegu teist romaani, mille tegevus toimub San Franciscos. Selles romaanis pole krimikirjanikust peategelasel majast väljumisega probleeme, aga olulisemad tegelased on taas naised, neist noorim 35-aastane. „Naistegelased ei pea olema noored, suur osa naisi on vanemad. Olen tüdinenud raamatutest, mis räägivad naistest kui tüdrukutest. „Gone Girlis’’ on see mõistetav, seal kohtlevad mehed naisi kui lapsi, aga üle 18-aastased on siiski naised, mitte tüdrukud. Paula Hawkinsi raamatu „The Girl on the Train” pealkiri häiris mind väga. Peategelane on 34-aastane! Ma ei kujuta ette, et kirjanik viitaks minuvanuselisest mehest rääkiva raamatu pealkirjas poisile,” toob Mallory esile.
Oma uut raamatut näeb Mallory pigem teleseriaalina. „See lugu on ambitsioonikas, tegelasi on rohkem ja lugu on pikem. Loodan suve lõpus raamatu valmis saada. Siis ilmub see järgmisel sügisel koos raamatust „Naine aknal” tehtud filmiga.”
RAAMAT
A. J. Finn
„Naine aknal”
Tõlkija Eve Rütel
Tänapäev, 470 lk
DANIEL MALLORY
New Yorgis sündinud Daniel Mallory on õppinud Oxfordi ülikoolis inglise ajalugu ja kirjandust. Hiljem töötas ta New Yorgi William Morrow/HarperCollinsi kirjastuses vanemtoimetajana, kuid loobus sellest eelmise aasta lõpus. Reisimine ja lugejatega kohtumine võtab Mallory sõnul liiga palju aega, et igapäevatööd teha.
Debüütromaani kirjastamisõigused on nüüdseks müüdud üle 40 riiki. Hollywoodis alustab Fox 2000 peagi filmivõtteid, režissöör on Joe Wright („Darkest Hour”, „Atonement”), stsenaariumiga tegeleb peale A. J. Finni näitleja ja kirjanik Tracy Letts, peosas on Amy Adams.
Raamatut on kiitnud ka Stephen King ja Mallory enda suur lemmik Gillian Flynn. Eestis on raamatut müüdud 2500 eksemplari, peagi tuleb välja kolmas trükk."
"13.03.2021, 05:00",sport,https://epl.delfi.ee/artikkel/92783785/milliste-eelarvamustega-peab-voitlema-rikkast-perest-parit-premier-league-i-jalgpallur,Milliste eelarvamustega peab võitlema rikkast perest pärit Premier League’i jalgpallur,"Väga paljudes riikides nähakse jalgpalli ainsa võimalusena vaesusest välja rabeleda. Seetõttu võib tihti kuulda lugusid, kuidas praegu miljoneid teenivad vutitähed elasid nooruses majades, kus polnud kraanivett või korralikku kanalisatsiooni. Samuti on paljud staarid tunnistanud, et jalgpall oli nooruses nende ainus mänguasi.
Ent tippu võivad jõuda ka hoopis vastupidistest oludest pärit vutimehed. Nagu selgub, tuleb neil kohati rohkem mitmesuguste eelarvamustega võidelda ja isegi kõvasti tööd tehes ei pruugita neid esialgu tõsiselt võtta. Just sellise saatusega on jõukast perest pärit 27-aastane Patrick Bamford, kes on sel hooajal kõmmutanud Leeds Unitedi eest Premier League’is 13 väravat ja tõusnud Inglismaa koondise vaatevälja.
Kes konkureerivad Bamfordi kõrval Inglismaa koondisesse?
Inglismaa kõrgliigas on sel hooajal heal väravasoonel paljud Inglismaa ründajad. Kui läheb koondise koostamiseks, siis tipuründajatest on ilmselt kõige kindlam Tottenhami liidri Harry Kane’i seis (praegu Premier League’is 16 väravat). Kindlasti mahub koondisesse ka Manchester Unitedi mees Marcus Rashford (9 väravat).
Heas hoos on veel Evertoni ründaja Dominic Calvert-Lewin (13 väravat) ja Newcastle Unitedi edurivimees Callum Wilson (10 väravat). Kindlasti mängib Inglismaa koondise ründefaasis tähtsat osa Manchester City juhtmängijate sekka kuuluv Raheem Sterling (9 väravat).
Viimasel ajal on valikusse kuulunud ka Londoni Chelsea tipuründaja Tammy Abraham (6 väravat), Leicester City edurivimees Harvey Barnes (9 väravat), Southamptoni väravakütt Danny Ings (8 väravat) ja hooaja teises pooles end taas Saksamaal Dortmundi Borussias leidnud Jadon Sancho.
Bamfordi karjäär on olnud kirju. Nottingham Foresti noorteklubist pärit ründaja jõudis 18-aastaselt Londoni Chelseasse, kuid ei saanud suurklubi eest lõpuks ühtegi kohtumist kirja. Viie hooaja jooksul käis ta kuues erinevas klubis laenuks ja sai oma oskusi näidata nii kõrg-, esi- kui ka teises liigas. Kõige paremini läks tal Middlesbrough’s ja sinna osteti ta lõpuks põhimängijaks. Tarmo Kingi endise tööandja eest lõi ründaja kahe ja poole hooajaga kokku 33 väravat.
2018. aasta suvel tõi Leeds Unitedi kuulus ja mõneti kummaline peatreener Marcelo Bielsa ründaja Leedsi ning seal ongi Bamford lõplikult õide puhkenud. Kahe esiliiga hooajaga lõi ta 26 väravat ja nüüd teeb ründaja tegusid juba Premier League’is.
Enne tänavust hooaega oli Bamford löönud Premier League’is ainult ühe värava.
Inglismaa kõrgliiga väravaküttide edetabelis jagab Bamford praegu 13 tabamusega neljandat positsiooni. Rohkem on skoorinud ainult Mohamed Salah (17), Bruno Fernandes (16) ja Harry Kane (16). Kui lisada, et penaltitest on Salah löönud kuus, Fernandes kaheksa, Kane kolm ja Bamford ühe värava, siis tõusevad ilmselgelt Bamfordi aktsiad veelgi.
Enne tänavust hooaega oli Bamford löönud Premier League’is ainult ühe värava. See juhtus hooajal 2016/17 Middlesbrough’ ridades. Samas kõrgliigas on ta väljakule jooksnud veel Crystal Palace’i, Norwich City ja Burnley mängumehena.
Võrreldes enamiku Premier League’i mängijatega on Bamfordi lapsepõlv olnud hoopis teisest puust. Esiteks käis ta erakoolis, peale selle õppis ta korralikult mängima viiulit, klaverit, kitarri ja saksofoni ning vestlustasandil oskab ta peale inglise keele veel kolme võõrkeelt (prantsuse, hispaania ja saksa keelt).
Pärast keskkooli oli Bamfordil võimalik minna õppima ärijuhtimist mainekasse Harvardi ülikooli, kuid selle asemel otsustas ta keskenduda profisportlase karjäärile. Kõike seda arvesse võttes on ründajat peetud Inglismaa jalgpallis pigem erakordseks nähtuseks ja seda on talle laitvas võtmes ka pidevalt meelde tuletatud.
Sportsmail meenutab, et eelmise põlvkonna vutistaaride seas peeti veidike omapäraeks meheks Londoni Chelsea pikaaegset pallurit Graeme Le Saux’d. Inglismaa koondises omal ajal 36 kohtumist pidanud vasakkaitsja oli õppinud ülikoolis ja luges võistkonna bussis tihti poliitilisel spektril pigem vasakpoolsete seisukohti kajastavat ajalehte The Guardiani. Kuna ta ei elanud tüüpilise briti vutimehe elu (loe: ei käinud regulaarselt baarides), hakkasid paljud jalgpallurid teda väidetavalt just seetõttu homoseksuaaliks nimetama. Eriti terav oli Le Saux’ vastasseis Liverpooli ründaja Robbie Fowleriga, kes kummardus ühe kohtumise ajal mitu korda demonstratiivselt Le Saux’ poole ja näitas sõrmega oma tagumiku poole. Kui Le Saux hakkas seepeale protestima ja viivitas karistuslöögi andmisega, sai hoopis Chelsea mängumees kollase kaardi.
Pärast keskkooli oli Bamfordil võimalik minna õppima ärijuhtimist mainekasse Harvardi ülikooli.
Bamford meenutab, et tal tekkisid päritolu tõttu omal ajal probleemid näiteks Burnley peatreeneri Sean Dyche’iga. Kui mängija allkirjastas toona klubiga lepingut, olid kaasas ka tema ema ja isa. Kuna Bamford eriti mänguaega ei saanud, hakkas ta selle põhjust uurima.
„Sain vastuse, et olen sündinud hõbelusikas suus ja ma pidavat kuulama liiga paljude jalgpalliväliste inimeste nõu,“ meenutab Bamford. „Kui küsisin selle kohta näidet, visati mulle nina peale, et olin lepingut tulnud koos ema ja isaga allkirjastama.“
Kui avalikuks sai info, et Bamford on raskeveokeid tootva miljardifirma JCB juhi Anthony Bamfordi sugulane, hakkasid eelarvamused tema kohta veelgi süvenema.
„Kui tõusime Leedsiga kõrgliigasse, tuli üks abitreener minu juurde ja õnnitles mind. Ta ütles, et talle avaldas muljet minu tugev tööeetika ja soov kõvasti trenni teha. Tema sõnul oli minu saavutusvajadus imetlusväärne, kuna minu isa olevat ju miljardär. Mul ei olnud südant talle öelda, et tegelikult olen ma pärit Newarkist ja minu isa töötab arhitektina,“ meenutab Bamford järjekordset vahejuhtumit.
Kuigi paljude jalgpalli-inimeste silmis on Bamford miljardäri poeg, siis tegelikult on ta pärit lihtsalt keskmisest jõukamast perekonnast.
„Erakoolis käimise tõttu on mul alati teatav märk küljes olnud. Inimesed eeldavad, et minu jaoks on elus kõik lihtsasti tulnud ja ma ei ole ise pidanud üldse tööd tegema. See on täielik jama. Peale selle arvatakse, et olen erakoolis käimise tõttu ülbe, kuid ma ei ole ka seda,“ tõdeb ründaja, kes meenutab ka Harvardi pakkumisele äraütlemist. „Pärast keskkooli uurisin ma võimalusi USA-s ülikooli minekuks. See kõlab tobedalt, kuid Harvard oli minu tagavaraplaan, kui ma poleks saanud jalgpallurina profilepingut. Ülikool ei olnud minu jaoks prioriteet, jalgpall oli.“
KES TA ON?
Patrick Bamford
Sünniaeg: 5. september 1993 (Grantham, Inglismaa)
Positsioon: ründaja
Oskab mängida klaverit, kitarri, viiulit ja saksofoni.
Räägib peale inglise keele veel prantsuse, hispaania ja saksa keelt.
Profikarjäär
2011/12 Nottingham Forest (esiliiga) – 2 mängu, 0 väravat
2012/13 MK Dons (teine liiga) – 14 mängu, 4 väravat
2013/14 MK Dons (teine liiga) – 30 mängu, 17 väravat
2013/14 Derby County (esiliiga) – 23 mängu, 8 väravat
2014/15 Middlesbrough (esiliiga) – 44 mängu, 19 väravat
2015/16 Crystal Palace (kõrgliiga) – 9 mängu, 0 väravat
2015/16 Norwich City (kõrgliiga) – 7 mängu, 0 väravat
2016/17 Burnley (kõrgliiga) – 6 mängu, 0 väravat
2016/17 Middlesbrough (kõrgliiga) – 9 mängu, 1 värav
2017/18 Middlesbrough (esiliiga) – 44 mängu, 13 väravat
2018/19 Leeds United (esiliiga) 25 mängu, 10 väravat
2019/20 Leeds United (esiliiga) 47 mängu, 16 väravat
2020/21 Leeds United (kõrgliiga) – 26 mängu, 13 väravat
Noortekoondised
Iirimaa U18 – 1 mäng
Inglismaa U18 – 2 mängu
Inglismaa U19 – 2 mängu, 1 värav
Inglismaa U21 – 2 mängu"
"11.12.2014, 03:32",arileht,https://epl.delfi.ee/artikkel/70336121/oluline-maksumuudatus-sundis-ministeeriumi-kabinetivaikuses,Oluline maksumuudatus sündis ministeeriumi kabinetivaikuses,"
„Seaduskuulekat maksumaksjat võib ees oodata paras „uusaastakingitus”,”nentis advokaadibüroo Sorainen partner ja vandeadvokaat Allar Jõks. Nimelt võeti selle aasta 1. juulil teiste tulumaksumuudatuste vahel vastu seadusesäte, mis pöörab pea peale praegu kehtiva mitteresidentide maksustamise põhimõtte.

Praegu maksustatakse Eestis tegutseva välisfirma tütarettevõtte mitte-residendist juhatuse- või nõukoguliikme tasu ainult siis, kui seda maksab siin asuv tütarettevõte. Järgmisest aastast hakkab Eesti tulumaksu küsima ka siis, kui tasu maksab välismaal asuv emafirma.
Allar Jõks rõhutas, et muudatus tehti vaikselt ja pikemate selgitusteta. „See tulumaksuseaduse muudatus toob maksumaksjale täiendavat paberimäärimist ja peavalu,” märkis Jõks.

Rahandusministeerium vandeadvokaat Allar Jõksi kriitikaga ei nõustu. „Eelnõu, millega muudatus tulumaksuseadusesse tehti, esitati 2014. aasta kevadel kooskõlastamisele ja huvirühmadele ning ettevõtlusorganisatsioonidele arvamuse avaldamiseks. Ühtegi kommentaari ei laekunud,” ütles ministeeriumi maksupoliitika osakonna peaspetsialist Tiina Hansson.

Soraineni advokaadi Tanel Moloki sõnul on muudatus probleem eelkõige neile välisriigi äriühingutele, kelle esindajad kuuluvad Eesti tütar-ühingu nõukogusse, kuid kellele ei maksta eraldi tasu Eesti ettevõtte nõukogu liikmeks olemise eest. Paljud sellised mitteresidendid kuuluvad ka sama kontserni teiste riikide äriühingute nõukogudesse. Sellistel

firmadel on raske kindlaks määrata, kui palju nad peaksidEestis maksu tasuma. Pole ka juhendeid, mis annaksid maksumaksjatele kindluse, et nad talitavad õigesti.
Molok tõi näiteks hüpoteetilise Rootsis asuva peakontoriga kontserni, mille esindaja on nii Eesti, Läti kui ka Leedu tütarettevõtte nõukogus. „Pole harvad juhud, kus sellise esindaja roll äriühingus on vaid allkirjade andmine. Kuidas teha kindlaks, milliselt peaks olema tasustatud kahe allkirja panemine aastas? On ka nõukogu liikmeid, kes käivad paar korda aastas Eestis koosolekutel. Kas hakatakse kokku arvutama aega, mis nad siin viibivad, hinnastatakse see ära ja siis maksustatakse?” Eelnõu seletuskirjast vastust ei leia.

Peale selle annab muudatus Eestile võimaluse maksustada ka juhatuse- ja nõukoguliikme mitterahalist tulu. Kui kehtivas seaduses käib jutt rahaliste tasude maksustamisest, siis uues versioonis see kitsendus puudub. „Kui seadust n-ö grammatiliselt lugeda, tekib Eesti maksuametil õigus maksustada ka sellised hüved nagu auto kasutamise õigus, kinkekaardid ja muu taoline, mille kohta maksuamet saab öelda, et tegemist on palga asemel saadud hüvega. Sest osa nõukoguliikme tööst on Eestiga seotud,” selgitas Molok ja lisas, et loodetavasti ei lähene maksuhaldur maksustamisele nii loominguliselt.

Seletuskirjas nimetatakse seda muudatust üksnes täpsustuseks. Ent Jõks ja Molok rõhutasid, et tegemist on olulise muudatusega, mis puudutab paljusid äriühinguid, kuid on tehtud põhjendusteta. Seletuskirjas pole muudatuste vajalikkust ega tagajärgi analüüsitud.

„Et osades riikides on nii tehtud, ei tähenda, et Eesti peab seda kopeerima, sealjuures selgitamata, miks ja kuidas,” kommenteeris Jõks asjaolu, et mõnigi Euroopa riik on sellise maksustamise kasutusse võtnud ja seda lubavad ka riikidevahelised maksulepingud.

Molok rõhutas, et aruandluse ja maksude arvestamise kohustuse laiendamisega suurendab muudatus ettevõtete koormust ja teeb seda ilma mõjuanalüüsita. „Ühestki eelnõu menetlemisega seotud dokumendist ei tulene, millised on muudatuse tagamaad, milline on kavandatav maksutulu, kuidas mõjutavad need maksumaksjaid ja miks on kehtivat süsteemi vaja muuta. Selliselt ettevalmistatud seadus võiks kandideerida aasta halvima seaduse tiitlile,” nentis Molok.
Marge Sirge
Evelyn Liivamägi
Tiina Hansson"
"02.03.2020, 00:00",sport,https://epl.delfi.ee/artikkel/89094615/vabamae-vormelikommentaar-hobenooled-ees-siis-tukk-tuhja-maad,"VABAMÄE VORMELIKOMMENTAAR | Hõbenooled ees, siis tükk tühja maad","Hooaeg peaks algama 15. märtsil Austraalia Grand Prix’ga, ent koroonaviiruse paanika tõttu ei saa päris kindel olla, et Melbourne’i võidusõit teoks saab. Aga isegi kui see või mõni hilisem etapp jääb ära (eelkõige on küsimärgi all Hiina ja esimest korda kalendris olev Vietnami GP), selgub maailmameister ikkagi. Ja ülisuure tõenäosusega on see taas Lewis Hamilton."
"05.02.2016, 23:55",lp,https://epl.delfi.ee/artikkel/73591035/kuidas-paaseda-harvardisse-koige-tahtsam-on-uudishimu,Kuidas pääseda Harvardisse? Kõige tähtsam on uudishimu,"„Raketisaate võitmine on mu elus küll oluline, kuid siin on pea kõigil midagi sellist seljataga,” ütleb 2012. aastal teadussaate „Rakett 69” võitnud Timothy Henry Charles Tamm (21). Ta õpib juba teist aastat ühes maailma mainekamas ülikoolis Harvardis arvutitehnikat. Timothy tahab oma tuleviku siduda masinate intelligentseks arendamisega.
Kuidas jõuab maailma tippülikooli noormees, kes alustas kooliteed ühes Tallinna kehvemate eksamitulemustega põhikoolis? Kindlasti mängib rolli tragidus ja sihikindlus, kuid Timothy sõnul on kõige olulisem juba lapsepõlvest külge jäänud uudishimu.
„Mul on alati olnud huvi maailma uurida ja see on aega mööda pidevalt kasvanud. Kui olin veel päris väike, viis ema mind õega igal nädalal raamatukokku raamatuid laenutama. Kuna olen loomult pigem laisavõitu, võtsin pikkade juturaamatute asemel alati lasteentsüklopeediaid, kus oli palju pilte, mille tõttu pidi vähem lugema. See-eest oli aga välja joonistatud, kuidas kosmose- laev maailmaruumi tõuseb ja tema kanderaketid ühel hetkel eemalduvad. Järgmisel nädalal võis juba olla näiteks raamat dinosaurustest.”
Ajakirjanikust ema Piret avardas Timothy maailmapilti raamatute abiga, aga tehnoloogiaajakirjanikust isa Veiko tutvustas talle juba varakult tehnoloogia võimalusi. Kui Timothy oli viie- või kuueaastane, panid isa ja poeg juba koos arvuteid kokku. Teadmine teaduse ja tehnoloogia võimalustest kinnistus ja mida aeg edasi, seda rohkem üritas Timothy leida teed heasse ülikooli. Seatud eesmärgi saavutamine tähendas ka kaht koolivahetust.
„Ma tõesti ei tea, mis minust oleks saanud, kui oleksin jäänud Liivalaia kooli, kus alguses õppisin,” tõdeb Timothy.
Meenutuseks: toonane Liivalaia gümnaasium polnud just parimate õpitulemustega haridusasutus, praeguseks on kooli maine õnneks omajagu paranenud.
„Seal olin tõesti klassi parim, aga loorberitele ei tohi ju puhkama jääda. Seetõttu läksin juba neljandas klassis Westholmi gümnaasiumisse, kus enam kõige parem ei olnud. Töötasin end üles ja lõpu poole hakkasin juba paremate hulka jõudma. Olümpiaaditulemuste põhjal sain katseteta sisse Gustav Adolfi gümnaasiumisse. Ka seal ei olnud ma alguses kindlasti kõige parem, aga töötasin end jälle üles,” räägib Timothy. Tema sõnul on nüüd maailma tippude seas õppida uhke tunne, kuid sellises keskkonnas ei ole kõige parem olla enam kuigi realistlik. Seetõttu painas teda alguses ka väike hirm.
„Olen lõpuks õppinud, et ei saa ennast niimoodi kõigiga võrrelda. Samas mulle meeldib, kui mu ümber on paremaid ja targemaid, sest see annab inspiratsiooni rohkem pingutada ja edasi jõuda.”
Timothy ütleb, et kõige olulisem oli siiski lihtne ja inimlik julguse leidmine.
„Ülejäänud koolivälised asjad, millega enne seda saadet tegelesin – olümpiaadid ja võistlused –, olid sellised, kuhu oli väga lihtne ennast registreerida ja mis ei nõudnud mult eriti initsiatiivi. Alguses ei julgenud ma ka raketisaatesse minna, peaaegu oleksingi minemata jätnud. Õnneks suudeti mind veenda ja saade andis mulle palju julgust. Kui ma poleks seal käinud, siis vaevalt oleksin julgenud Harvardisse kandideerida. Nagu öeldakse: kes ei proovi, see ei võida.”
Küsimuse, kuhu edasi õppima minna, lahendas Timothy viisil, mida nimetab spagetitaldriku meetodiks. Piltlikult öeldes viskas ta spagette täis taldriku vastu seina ja vaatas, mis kinni jääb. Ta kandideeris kokku kümnesse ülikooli: viide Suurbritannias ja viide USA-s. Lõpuks jäid sõelale Inglismaalt Cambridge ja USA-st Harvard. Nende kahe vahel valimine polnud enam kuigi raske, sest Harvard pakkus täisfinantsabi ehk maksis kinni õppemaksu, elamiskulud, kord aastas lennud Eestisse ja tagasi ning pakkus ka väikest taskuraha. Cambridge’is õppimine oleks tähendanud perele viimaste pennide kokku kraapimist ja 50 000 naela suuruse õppelaenu võtmist.
Hollywoodi filmidest võib jääda mulje, et USA ülikoolielu kujutab endast lakkamatut korporatsioonides pidutsemist. Enamiku ülikoolide puhul nii ongi, aga Harvard on Timothy kinnitusel erand, kus õppimine on au sees ja õhkkond rahulikum. USA ülikoolides võtavad üliõpilased esimesel õppeaastal sissejuhatavaid aineid ja spetsialiseerumine toimub alles teisel aastal. Kui aeg käes, valis Timothy oma erialaks arvutitehnika. Kõige rohkem huvitab teda selle valdkonna alla kuuluv masinõppe ja tehisintellekti areng, millesse loodab ka ise panustada. „Masinõppe teema on praegu veel täiesti lapsekingades ja keegi ei tea, kui võimsaks me masinaid ehitada suudame või mis suunas see kõik arenema hakkab. Aga ma loodan, et näiteks 20–30 aasta pärast suudavad masinad ära teha suurema osa arstide tööst, eriti mis puutub diagnostikasse,” avab Timothy perspektiive.
„Üks huvitavam projekt on IBM-i kuulus Watsoni programm, mis omal ajal „Kuldvillakus” inimesi võitis. Praegu ehitatakse seda ümber haigusi diagnoosima. See võib palju aidata. Isiklikult pakub mulle huvi tehnoloogilise singulaarsuse teooria, mille järgi saavad arvutid ühel hetkel nii võimsaks, et hakkavad iseennast edasi arendama ja muutuvad inimesest targemaks. See väljavaade muidugi ka hirmutab mind, aga kui selline asi kunagi juhtuma peaks, on see alles 100–200 aasta pärast, nii et aega veel on,” tõdeb Timothy.
Kuhu edasi? Ikka Eestisse!
Pärast ülikooli loodab Timothy Tamm töötada paar aastat mõnes suuremas tehnoloogiafirmas, näiteks Google’i robootika arendamise projektide juures. „Sealt saaksin kogemusi, mille põhjal saaksin hiljem ise luua midagi, mis teeks maailma paremaks. Loodetavasti on ka see ikka seotud tehisintellekti ja masinatega,” vaatab Timothy tulevikku. Pikemas perspektiivis ta oma sidemeid Eestiga siiski lõhkuda ei kavatse. Ta loodab vähemalt ühe oma tulevase firma peakontori siia tuua ja ka ise võimalikult palju aega kodumaal veeta."
"27.07.2018, 16:49",lp,https://epl.delfi.ee/artikkel/83152311/eit-on-tagasi-ave-nahkur-tahab-veel-uhe-maja-tais-maalida,Eit on tagasi! Ave Nahkur tahab veel ühe maja täis maalida,"„Eit on tagasi!” kuulutab silt Raudoja kõrtsi teeotsa kõrval.
Eide tagasi olemine on tõepoolest suursündmus. Ave (56) ja tema elukaaslane Imps (Imre) on nimelt juba kaks talve Kanaaridel La Gomera saarel pesitsenud, oma uues kirevas kodus külalisi võõrustanud ja Eesti talule sama kaua uut omanikku otsinud. Kuna sobivat ostjat pole veel tulnud, vahepealsete üürnikega on olnud omajagu jama ja suved tahaks nagunii Eestis veeta, on Ave ja Imps nüüd Raudojal tagasi. Pealegi kavatsevad nad endale Eestis veel mõne maja soetada ja need enda nägu ehitada-võõbata.
Kohe kui õuele jõuame, kostab maja poolt kuulsa eide ja eidemaalija Ave hääl ja lähemale jõudes on selge, et siin võetakse külalisi vastu nagu vanu sõpru. Loomulikult mõjuvad vanade sõpradena ka „Meie küla eided”, kes seintel ja mööblil oma asju ajavad. Päike lõõmab, männid lõhnavad ja Ave toob peagi välja sinise silmapesukausi metsmustikatega. Imps pikutab toas – äsja lahkus hulk külalisi ja on hingetõmbepaus.
„Kuule, tegelikult tulid sa valel päeval. Homsest hakkab siin alles toimuma – nõiad tulevad!” teatab Ave.
Selgub, et külalised ongi nii nõiad, kui olla saab: keegi kuulus Ukraina nõid tuleb siia Eesti ametikaaslastele tarkust jagama. Ave ootab huviga, mis saama hakkab, talle nõiad väga meeldivad ja nad said talu kasutamiseks soodsa pakkumise. „Me praegu saalirenti ei võta, otsigu mulle selle asemel uus omanik!” teatab kunstnik.
Ei ole kahtlust, et Ave armastab lugusid vesta ja krutskeid teha. La Gomera elust on ta välja andnud väga lustaka ilmega raamatugi. Raudoja kohta ütleb ta päris tõsisel ilmelt, et seni on maja müümist takistanud vana peremees, kelle vaimuga ta vahel juttu ajab. „Peremees tellis mult pildi ja ütles, et enne maja müüki ei lähe, kui pilt valmis ja Imps tagasi!” Imre nimelt naasis La Gomeralt mõned kuud pärast Avet.
Veel olla peremehel olnud kindlad nõudmised selle kohta, kes kõik pildil peavad olema: kana ja kukk ning lõpuks pressis veel hobuse ka välja. „Aga nüüd on ta rahul ja ostja pidi ka tulema,” teatab Ave. Tõepoolest, peremees vaatab majaseinalt vastu, kõik nimetatud loomad ligi. Uusi tegelasi on Raudojal veelgi.
„Eided on alles, aga nüüd teen rohkem hoopis hunte!” teatab Ave, keda inspireeris rahvuslooma valimine. Nüüd saab peale eitede tõepoolest näha ka libaeitesid. Nimelt on mõned „meie küla eided” hakanud libahundiks käima.
Muutusi tuleb peagi veel. 18 aastat Raudojal talu pidanud ja sellest 15 seal turismiga tegelenud Ave ja Imps kavatsevad osta endale Eestis uue kodu, sedapuhku Viljandisse järve äärde, aga täitsa linna sisse. Maju on tegelikult ühel krundil suisa kaks, sest ruumi peab jaguma nii Avele maalimiseks, Impsile puutöö tegemiseks kui ka külaliste vastuvõtmiseks. Turismiäri nad maha ei jäta.
„Kui kõik hästi läheb, on nädala lõpus notar,” teatab Ave. Majaostuks müüs ta ära jupi maad, mille ostja arvas, et see raha võiks ikka Eestisse jääda. Nüüd vahest jääbki, kui majaomanik trikitama ei hakka. „Kui maja vaatamas käisime ja ütlesime, et võtame selle, hakkas ta kohe hinda tõstma, kuigi maja oli pool aastat juba müügis olnud,” räägib Ave. Õnneks toimub siin kõik tuttavas keeles ja maakler aitab asja ajada, vahest ikka õnnestub maja ära osta. „Mõtle, kui oleks Hispaanias mingi selline jama, me ei saaks arugi, mida meist tahetakse,” võdistab Ave õlgu.
Ta tunnistab, et samamoodi nagu talveks Eestist pagemise plaan, on Viljandisse kolimise mõte juba ammu peas küpsenud. Suviti on Viljandi kultuuri pilgeni täis ja Ave-Imps ainult suviti Eestis olla kavatsevadki.
„Samal ajal on Viljandi bemmikeskus ja jõmmikeskus, ikka äärmuslikke jõmme täis, aga seal elavad samamoodi kõige ägedamad tüübid. Igasuguseid meie moodi napakaid soodasid leiab,” selgitab Ave.
Nende tulevasest kodust mõni maja linna poole elab Ameerika antropoloog Paul, kellel olevat kodus äge vanaegsete karikatuuride kogu. Kuigi kaugel pole ka naivistliku kunsti pesa Kondase keskus. „Kondase boss Vallikivi Mari ja tema soomlasest boyfriend veavad kõik hullud soome kunstnikud Viljandisse kokku,” jätkab Ave.
Ta kahtlustab, et jälle võib ka vaimude käsi mängus olla. Kuulus naivistliku kunsti viljeleja Paul Kondas, kelle järgi keskus nime on saanud, elas nimelt samal tänaval, kus saab loodetavasti olema Ave uus pesa.
„Meid ootab väga mõnus elu! Peaasi, et sellele veinijoomisele saaks punni ette keerata,” naerab ta.
Esimese kuu Eestis elas Ave nimelt täiesti veinita, sest Hispaania pidev veinitrimpamine läks kurnavaks. Eestis võttis ta kätte ja jõi smuutisid ning see tundus jube hea. Aga kaua sa ikka veinist täiesti eemale hoiad, kui on mõnusad suveõhtud sõpradega, kes külla tulevad, süüa vaaritavad ja veini toovad.
Kuhu Imps ja Ave kolivad, sinna tulevad nende sõbrad-tuttavad ja kunded järele. „Ega me ei saakski endale mingit väikest maja osta, või kui, siis ainult hästi suure aiaga, kuhu kohe putkasid püsti panema hakata,” arvab Ave. Pideva külalistevoota nagu ei oskakski olla. Ja ega kõik külalised ole sellised, et pererahvas ainsana rabama peaks. Ikka kliendid ja sõbrad vaheldumisi ja sõbrad panevad ise peo püsti: toovad veini ja head-paremat ning vaaritavad ise toidugi valmis.
Mõni hetk hinge tõmmata jääb ikka vahele, sest kliente pole päris murdu.
Kaks aastat tagasi kolis Ave elukaaslase Impsi, poeg Naha (tegelikult Rudolf, 16-aastane) ja koer Milviga La Gomerale, mis on Kanaari saartest suuruselt kuues.
Tegevusplaan oli üldjoontes selge: tuleb hakata elama pesueht kliimapagulase elu – suvi Eestis, talv Kanaaridel. Ehkki midagi kindlat polnud paigas, oli üsna selge ka elatusviis. Ikka nii nagu Eestis: Ave maalib, Imps teeb puutööd ja koos tegeletakse turismiga, kus Impsi kanda on tehniline pool.
Esialgu otsisid nad maja Tenerifele ja leidsid sealt hulga uusi sõpru, kellest mõned praegu Eestiski nendega koos pesitsevad. Näiteks ETV ilmateadustaja Martin Mileiko ja tema pere. Tutvumine toimus muide äärmiselt eestlaslike vajaduste tõttu: Ave ja tema tütar Eva tahtsid poest kaerahelbeid saada ja otsustasid selleks ühte veidi kaugemasse ja suuremasse kauplusse jalutada.
„Ega ma üksi poes käies poleks Mileikodega kohtunud. Räägime tütrega alati hästi kõva häälega nagu kisendavad itaallased,” meenutab Ave. „Rääkisime tütrega, et kus kurat need kaerahelbed on. Mileikode vanamees oli ka just samal ajal poes ja nii me rääkima hakkasime,” teatab ta. Mileikode vanamees on muidugi ilmapoiss Martin ise.
Alles siis, kui jutt juba jooksis, tuli Avele meelde ühe tuttava väide, et Martin Mileiko peaks ka Tenerifel olema. „Arvasin, et ta peaks olema üks pisike mees, aga see oli jumala pikk kutt,” naerab Ave. Õhtul läksid nad juba perede kaupa koos sööma-jooma ja said sõpradeks. Ave ja Imps olid selleks ajaks just La Gomeral ära käinud ja teadsid juba, et too on nende saar.
„Mileikod mõtlesid osta maja Itaaliasse, aga seal on ikkagi külm! Eestis mõtled küll, kui hea võiks olla talveks Itaaliasse põgeneda, aga see ei tööta kahjuks. Kui sul on ikkagi kolm-neli kuud niiskust ja rõskust majades, kus pole ahjusid, siis on sooja saamine päris ilge projekt,” jagab Ave kliimapagulaste tarkusi. Isegi Raimo Kägu, kellel on Itaalias maja, pidavat käima talvel end Kanaaridel soojendamas.
Kui Imps ja Ave La Gomeral oma maja leidsid, oli selge, et selle nad ka ära ostavad. „Ostsime selle maja kohe ära, mida ma ei soovita mitte kellelegi. Enne tuleb ikka kohapeal elada ja siis vaadata, aga meil polnud muud võimalust,” teatab Ave. „See oli viimane odav maja, mis La Gomeral üldse oli, me lihtsalt pidime selle ära ostma. Tahtsime ju turismi ja kunsti teha ja seal elada.”
Majal iseenesest polegi midagi häda, on teine suur ja huvitav. Uue kesta sees peitub endine klooster, naabrid on toredad ja loodus imeline. „Kõik on väga kihvt: koht, maailma kõige toredam naabrimutt Angelita, kes on meil juba nagu pereliige. Aga seal on õudne tuul!” teab Ave nüüd. See olevat tõepoolest ainuke, aga see-eest väga õudne miinus. „Uhab üle, nii et kevadel on päevi, kui ei saa uksestki välja!”
Maja on küll oma kätega korda tehtud ja Ave maalidega kaunistatud, aga see ei tähenda, et sinna peaks igaveseks jääma. „Ega me pole sinna naelutatud,” kinnitab Ave. Kui tuul ikka üle viskab, saab maja maha müüa ja mujale kolida.
Turiste tuul eriti segada ei tohiks, see on pigem püsielaniku mure. Turiste veab Ave näiteks mööda saart matkama.
„Ma ei ole päris klassikaline giid,” teatab Ave. Pean tõdema, et millegipärast ma seda ei kahtlustanudki. „Võib-olla mõnele ei meeldi, aga ma hoiatan alati ette, et 80% mu jutust on väljamõeldis!”
Ave väidab, et kõrgused ja aastaarvud ei taha talle kuidagi meelde jääda ja pealegi pakub saar kogu aeg võimalusi uusi lugusid rääkida.
„Mul on seal üks rada, mis algab pea meie magamistoast ja läheb mäeharju mööda alla ujumisranda. Kõndides on otse ees mägi, vasakul ookean ja paremal ookean. Paremal on miskipärast alati õudne lainetus ja tuul, vasakul vaikus. Ma siis ütlen alati, et ühel pool on Atlantico ja teisel Vaikne ookean. Mõni hammustab läbi, mõni mitte,” muigab Ave kelmikalt.
Lugusid mõtleb Ave kogu aeg juurde ja La Gomeral on tema maalidele siginenud kohalikud tegelased – Kanaaride koerad. „Nad on tegelikult täpselt samasugused nagu Eesti hundid, aga pruunid,” tunnistab Ave. Mõni pilt pruunidest koertest Kanaaride suurima mäe, Teide vulkaani taustal tegutsemas on jõudnud ka Raudojale.
Eesti eided Kanaaridele päris hästi ei passinud ja Ave otsis kedagi, kellega sealset rahvast kõnetada. Sellist populaarsust nagu Eestis oma eitedega pole Ave seal muidugi veel saavutanud, aga ta otsib edasi. Pealegi toob uus koht ikka kaasa uued lood ja tegelased. La Gomera maja tahtis Ave esialgu kloostrist inspireerituna sisustada Tiibeti kloostriloomade ja motiividega, aga peagi selgus, et see ei passi kuidagi paiga vaimuga. Nüüd on La Gomeral tema majas ja selle ümber hoopis hulk lustakaid kohalikke loomi.
Saare teisest otsast, põhja poolt, leiab ühe Ave kaunistatud kõrtsi. Seda peab tema hea tuttav Jesus. Mitte Kristus, aga bask, kes otsustas mandri-Hispaaniast Kanaaridele kolida.
„See on nüüd võib-olla saare kõige ägedam kõrts üldse, aga Jesus tegutses seal täitsa üksi. Arutasime siis sõpradega kõrtsi maalides ja veini juues, et Jesus on nii tore mees, aga mis puudu on: üks eesti pruut. Nädala pärast leidis Jesus meie kambast Pille ja juba järgmisel päeval istus ta Pille sünnipäevalauas nagu peigmees paremal käel,” jutustab Ave. Nüüd käib Pille Jesusel abiks. Kanaaridel juhtub.
Paljud Kanaaridelt leitud uued sõbrad peatuvad ka Eestis Ave juures. „Mileikode Piret püüab meile siin õhtuti hispaania keelt õpetada, aga siin on selline möll, et üks õhtu on liiga palju rahvast, siis liiga palju veini...” räägib Ave.
Kas edasi-tagasi kolimine, sõitmine ja majade vahetamine raskeks ei lähe? „Eks peame veel kõige toimivama süsteemi välja mõtlema,” ütleb Ave. Poeg Nahk läheb sügisel La Gomeral ametikooli ja kolib pealinna omaette elama. Tema peab ilmselt teistest varem saarele naasma.
Majade vahetamine ei ole sugugi kõige keerulisem küsimus. „Iga maja annab ägedaks teha,” kinnitab Ave. Raudoja värvilistes tubades ringi jalutades võib teda uskuda küll.
Kui Viljandis kõik hästi läheb, on Avel ja Impsil selle loo ilmumise ajaks juba uus maja käes ja uued plaanid töös."
"06.01.2016, 07:49",valismaa,https://epl.delfi.ee/artikkel/73364083/saksamaa-siseminister-suudistab-kolni-politseid-labikukkumises,Saksamaa siseminister süüdistab Kölni politseid läbikukkumises,"„Ma ootan nüüd kiiresti selgitust, kas see oli organiseeritud, kas need olid tõesti põhja-aafriklased ja miks võidi järgmisel päeval veel öelda, et kõik läks rahulikult?“ ütles de Maizière telekanali Das Erste saatele „Tagesthemen“, vahendab Der Spiegel.
Politsei teatas 1. jaanuaril, et uusaastaöö möödus rahulikult:
#polizei #köln #leverkusen Ausgelassene Stimmung - Feiern weitgehend friedlich - Infos unter https://t.co/cCfFlHWmK2— Polizei NRW K (@PolizeiKoeln) January 1, 2016

Küsimusele, kas tegemist oli Kölni politsei läbikukkumisega, vastas de Maizière, et tal on sama küsimus. De Maizière’i sõnul ei saa nii olla, et kõigepealt tühjendatakse raudteejaama esine väljak seetõttu, et teiste inimeste pihta lastakse ilutulestikurakette, aga hiljem leiavad aset need sündmused ja siis oodatakse kaebusi. „Nii ei saa politsei töötada,“ ütles siseminister.
„Me vajame õigusriigi selget, karmi vastust ning me vajame abinõusid, et midagi sellist enam ei juhtuks,“ ütles de Maizière. Rünnakuid naiste vastu nimetas ta jälestusväärseteks, pöörasteks ja vastuvõetamatuteks.
Tegijate osas ei tohi de Maizière’i sõnul olla „üldist põgenike kahtlustamist“. Kui aga teo toimepanijad on põhja-aafriklased, millest mõned räägivad, ei tohi see omakorda mingi tabu olla.
Politsei teatas, et uusaastaöö rünnakute järel pole veel ühtki kahtlusalust. Asja uurimine on keeruline. Kölni politseipresident Wolfgang Albers lükkas aga kriitika tagasi. „Me ei jäänud alla,“ kinnitas ta. Toimunu mõõtmed, eriti seksuaalsete rünnakute omad, selgusid Albersi sõnul alles järgmisel päeval.
Politsei andmetel kogunes vana-aastaõhtul Kölni raudteejaama esisele väljakule umbes tuhat meest, kes loopisid enese ümber ilutulestikurakette. Kui politsei sekkus, jagunesid nad väiksematesse gruppidesse. Seejärel toimusid väidetavalt kallaletungid: meestegrupid piirasid naised sisse, ahistasid neid ja röövisid neilt asju. Teisipäeva õhtuks oli esitatud 90 kaebust, neist üks vägistamise kohta.
Ka Saksamaa valitsuserakonna kristlik-demokraatliku liidu (CDU) Põhja-Reini-Vestfaali osakonna juht Armin Laschet süüdistas politseid läbikukkumises. „Kui Baieri politsei seisab edukalt vastu terrorile, ei suuda Põhja-Reini-Vestfaali politsei Kölnis, liidumaa suurima linna keskuses naisi seeriaviisiliste seksuaalsete rünnakute eest kaitsta,“ ütles Laschet ajalehele Neue Osnabrücker Zeitung.
Teisipäeva õhtul kogunes Kölnis mitusada inimest meeleavaldusele naistevastase vägivalla vastu."
"28.03.2016, 07:07",valismaa,https://epl.delfi.ee/artikkel/74064783/lahore-i-kristlaste-vastu-suunatud-runnaku-vottis-omaks-pakistani-talibanist-eraldunud-ruhmitus,Lahore’i kristlaste vastu suunatud rünnaku võttis omaks Pakistani Talibanist eraldunud rühmitus,"Rünnakus sai vähemalt 300 inimest vigastada ning võimude teatel on oodata hukkunute arvu suurenemist, vahendab BBC News.
Lahore on üks Pakistani vabameelsemaid ja jõukamaid linnu. Tegemist on peaminister Nawaz Sharifi poliitilise tagalaga ning viimastel aastatel on seal toimunud suhteliselt vähe terroriakte.
Jamaat-ul-Ahrari esindaja Ehsanullah Ehsan ütles, et Sharifile taheti saata sõnum, et rühmitus on Lahore’i sisenenud, ning ähvardas uute rünnakutega.
Plahvatus, mille korraldas ilmselt üksik enesetaputerrorist, toimus Gulshan-e-Iqbali pargi peasissepääsu juures õhtupoolikul. Samas lähedal asub laste mänguväljak.
Võimude teatel sisaldas pomm kuullaagrikuule."
"09.10.2018, 00:05",uudised,https://epl.delfi.ee/artikkel/83933383/uberi-eelnou-tagajarg-kaes-taksot-juhtimast-voib-leida-roolijoodiku-voi-peksja,„Uberi eelnõu” tagajärg käes: taksot juhtimast võib leida roolijoodiku või peksja,"„Sõitsin mööda pikka Vabaduse puiesteed Laagri poole. Takso kaldus kogu aeg vastassuunavööndisse ja juht jäi järsku magama. Andsin talle obaduse vastu pead, et ta ärkaks,” kirjeldab üks taksosõitja oma kogemust Tallinnas. Teine tellis Taxify rakendusega takso, kohale tuli lõhnadega autojuht, kelle autosse sõitja keeldus istumast.
Need on vaid üksikud näited.
Selgub, et taksoteenuse kontroll käib omavalitsustel üle jõu, mistõttu võivad sohvrid olla nii pisisulid kui ka tõsisemate rikkumistega tegelased.
„Eestis on taksoteenuse osutamise turule sisenemisel kindlasti Euroopa ühed kõige väiksemad nõuded. Sinu taust ei huvita eriti kedagi. Taksojuhiks hakata oli siiani niigi suhteliselt lihtne, aga eelmise aasta sügisest on see veelgi lihtsam,” räägib Eesti vanima taksofirma, Tulika Takso juhatuse liige Mati Saar. Ta veeretab vastutuse linnavalitsusele, mis taksoveoks teenindajakaarte välja annab.
„Probleem sai alguse eelmisel sügisel, kui võeti vastu uus ühistranspordiseadus, mille eesmärk oli jagamismajanduse nime all tuntud liberaliseerimine. Uue seadusega jõuti kahele järeldusele – esiteks kehtib taksoveokaart sisuliselt surmani, teiseks saab seda kaarti taotleda üle terve Eesti. See tähendab, et võin kaarti taotleda Lõuna-Eestis, aga sõidan hoopis Tallinnas,” selgitab Saar seadusemuudatuse tagamaid.
Varem anti teenindajakaart taksoveoks paariks aastaks, mistõttu kaardi aegudes sai ja pidigi juhi karistusregistri üle vaatama.
Saar nendib, et on kuulnud taksojuhtidest, kes seadusrikkumisest hoolimata rooli edasi keeravad.
Tulikas, kus töötab üle 300 taksojuhi, pole tema sõnul midagi väga tõsist veel õnneks juhtunud. „Muidugi tuleb nii mõndagi ette, aga me pole midagi maha maganud. Valime taksojuhte, samuti on meil kõva sisekontroll,” kirjeldab Tulika Takso juht järelevalvet.
Tallinnas annab taksoteenuse teenindajakaarte munitsipaalpolitsei (mupo). Selle juhataja asetäitja Aivar Toompere nendib, et neil tõepoolest puudub kontroll taksojuhtide üle, kellele on antud kehtivuspiiranguta luba. „Praegu on olukord selline, et inimene võib vahepeal isegi kaks aastat vanglas istuda, aga meieni ei jõua info, et ta on vahepeal rikkumise toime pannud,” toob ta näite.
Teenindajakaardi taotlusi saab mupo kuus umbes 450, Tartus jõuab neid linnavalitsusse kuu ajaga 150. Septembris ei antud Tallinnas luba 26 inimesele – just sellepärast, et neil on kehtiv kriminaalkaristus.
Tartu linnavalitsuse liikluskorraldusteenistuse ühistranspordi peaspetsialist Madis Oona ütleb, et ta ei saa luba anda umbes 2%-le taotlejatest. „Kui silme ees on info kiiruse ületamisest, purjutamisest või materiaalse kahju tekitamisest teisele inimesele, ei saa ma sellist inimest sõitma lubada,” sõnab ta.
Mõlema linna esindajad lisavad, et Taxify ja Uberi ajastul on taotluste arv märkimisväärselt suurenenud.
Probleem, miks kurikaeltest taksojuhid saavad sõitmist karistamatult jätkata, peitub ka ametnike suures töökoormuses ning väidetavalt vigases e-lahenduses. Nimelt arendas maanteeamet 2015. aastal välja rakenduse, mille järgi peaksid karistus- ja liiklusregistri uued sissekanded jõudma omavalitsustele vähemalt korra nädalas, aga rakendus ei tööta omavalitsuste hinnangul nii, nagu vaja oleks. Tallinna linn palkas muposse lausa inimesi juurde, et kriminaalregistrisse kantud taksojuhte süsteemist üles leida. Nn taksomeeskond käib käsitsi läbi linnatänavail paarutavate taksojuhtide tausta.
Maanteeameti ühistranspordi osakonna peaspetsialist Pille Pikner väidab aga, et nende pakutud rakendus toimib laitmatult. „Kui kohaliku omavalitsuse töötaja on tuvastanud teenindajakaartide registri töös tõrkeid, siis pöördugu maanteeameti poole. Siiani ei ole keegi probleemidest teatanud,” ütleb Pikner.
Politsei taksojuhte eraldi ei püüa ning neist kriminaale välja ei sõelu, sest see vastutus on omavalitsuste õlul.
Kahe aasta eest kevadel tulid kutselised taksojuhid „Uberi eelnõu” peale Toompeale protestima. Planeeritava eelnõu murekoht oli taksojuhtidele see, et eelnõu kaitseb liialt sõidujagajate huve, seadustades sõidujagamisteenuse kujul, kus ei jagajatele ega nende autodele pole sama kõrgeid nõudeid kui taksofirmadele.
Toona kurtsid taksoettevõtted, et sõidujagamisteenus pressib odava teenusega traditsioonilise taksonduse uksest välja ja võtab aastakümnete pikkuse staažiga juhtidelt leiva. Seadusemuudatusega kaotati ka taksojuhtide ametikoolituse nõue ning autodest kohustuslikud taksomeetrid, juhul kui teenuse hinda mõõdab IT-lahendus (nagu näiteks Taxify või Uberi mobiilirakendus).
Seadusega delegeeriti vastutus teadlikult taksoveo korraldaja õlule, riik vabastas ennast kontrollimisest, lastes turumajandusel teha oma töö. Muu hulgas oli taksojuhtidel juba toona küsimus kontrolli kohta kriminaalse taustaga juhtide üle, sest nähti ette, et omavalitsused, kes teenindajakaarte jagavad, ei suuda piisavalt järelevalvet teha.
Ettevõtetelt võeti vastutus juhtide tausta kontrollida ja rakendusfirmad toetuvad vaid tärnidega antavale klientide tagasisidele.
Suur probleem on ka Facebooki „kainete juhtide” grupid, kus kiire taustauuring kinnitab, et umbes iga kolmas sõidupakkuja on kriminaalkaristusega. Purjuspäi sõitmised, kiiruse ületamised, autode ärandamised, aga ka kuriteod, mis pole autodega seotud – arvutikelmused, peksmised, vargused.
„Nendes gruppides tegutsevad minu meelest ainult ohtlikud tüübid, kihutavad, kipuvad rooli taga magama jääma, paljud sõidavad ilma juhiloata,” räägib neis gruppides õnne proovinud Kaarel, kes leidis endale siiski tasuvama töö.
Politsei- ja piirivalveameti juhtivkorrakaitseametnik Kalmer Tikerpe manitseb, et sotsiaalmeedia gruppide sõiduteenuse kasutamine on igaühe enda vastutusel. „Tänaseks ei ole inimestel keelatud pakkuda tasuta sõiduteenust, aga tulu saamise eesmärgil taksoveoteenuse pakkumine ei ole lubatud ilma asjakohaste dokumentideta,” nendib ta.
„Politsei ei kontrolli sotsiaalmeedia gruppe, soovitan inimestel kasutada ametlikke taksofirmasid. Oht on see, et inimesed ei tea lõpuks, kelle sõidukisse istutakse, ning see sõit ei pruugi olla turvaline,” lõpetab Tikerpe.
Sõitis venna konto alt taksot
Taksoteenuse osutajad märgivad, et kontrolli nende tegevuse üle peaaegu pole.
Kaarel sai purjuspäi rooli keeramise eest 2013. aastal kriminaalkaristuse. Kehtiva karistuse tõttu ei olnud tal võimalik taksoveoteenust osutada. Vähe sellest, tal oli ka esmane juhiluba, millega ei tohi samuti taksoteenust osutada. Hädas tuli appi vend, kes tegi endale taksokaardi ja andis selle kasutada. „Ma sõitsin tema konto alt ringi, keegi huvi ei tundnud, kes päriselt roolis on,” kirjeldab Kaarel.
Tema sõnul on olukord taksonduses kohati päris hull. „Ma tean ühte meest, kes viidi lõpuks kinni ära, sest ta pidevalt sõidutas inimesi olles ise purjus,” toob ta näite.
Uurides Taxifylt, kuidas on võimalik, et rooli keerab keegi teine kui loa omanik, vastab ettevõtte Eesti juht Aleksei Kolesnikov, et igal juhil peaks olema ikka enda konto.
„Juhul kui Taxify platvormil sõitev juht peaks oma personaalse konto kellelegi teisele kasutada andma, rikub ta sellega rangelt Taxify kasutustingimusi. Sel juhul lõpetatakse juhiga viivitamatult koostöö. Need juhtumid on Taxifys siiski harvad,” nendib ta. Ta palub klientidel olla tähelepanelik ja vaadata, kas rakenduses oleva juhi profiilipilt ja nimi vastavad kohale sõitnud juhi omadega. „Kui ei vasta, palume sõidu lõpetada ja sellest meile teada anda. Lihtsaim viis seda teha, on jätta sõidu lõppedes rakenduses negatiivne hinne ja selgitus,” soovitab Kolesnikov."
"04.03.2020, 16:00",arvamus,https://epl.delfi.ee/artikkel/89128071/jufereva-skuratovski-professorile-lasnamae-ei-muutu-venelinnaks,Jufereva-Skuratovski professorile: Lasnamäe ei muutu venelinnaks,"Ennekõike seetõttu, et jõukad ja vaesed inimesed kolivad elama eri linnaosadesse ning eemalduvad teineteisest aina rohkem ja kiiremini. Kõige murettekitavam on tema arvates aga see, et segregatsioon süveneb ka rahvuslikul alusel. Ehk venelased kipuvad elukoha valikul eelistama Lasnamäge ja Väike-Õismäed, eestlased seevastu Keslinna, Põhja-Tallinna ja Kristiine piirkondi.
Oht tõsiseks segregatsiooniks?
Siinkohal saan professori väidetega nõustuda vaid osaliselt. Ühelt poolt vastab tõele, et Lasnamäel elab terve hulk peresid, kelle sotsiaalmajanduslik seis on kehv ning paraku on raske uskuda, et nad suudaksid lähiaastakümnel oma eluaseme tingimusi parandada. Samuti olen nõus ka sellega, et munitsipaalkorterite koondumine ühte piirkonda (Raadiku elurajooni) võib tõepoolest soodustada segregatsiooni ja vähendada turvalisust.
Aastaid tagasi Lasnamäe linnaosa vanemana töötades, tegelesin aktiivselt Raadiku piirkonna noorte kampade probleemiga ning koostöös noorsoo- politseinike ja töötajatega üritasime leida noortele muid huvitegevusi, et nad lõpetaksid korrarikkumise tänavatel. Seega leian, et õigem oleks sotsiaalotstarbega kortereid hajutada üle Tallinna. Mõistagi on sellisel otstarbel mõeldud kortereid ka olemas, kuid paraku pole neid palju ning kahtlemata peaks linn selles suunas liikuma, et keerulises situatsioonis inimesed saaksid vajaliku tuge.
Siiski tahan aga ka toonitada, et Raadiku piirkonnas elavad ka haritud ja korralikud inimesed, kes said omandireformi tõttu suundüürnikeks ja nende küsimus vajab kiiret ja põhimõttelist lahendust. Oluline on siinkohal mainida ka seda, et suundüürnike seas leidub nii eestlasi, kui ka venelasi.
Pole kohtuotsus
Teiseks, niinimetatud kõrgendatud riskidega piirkonnas elamine ei ole sugugi kohtuotsus Lasnamäe ja teiste linnaosade suhtes. Ajaga võivad asjad muutuda. Võtkem näiteks kasvõi Majaka piirkond, mida peeti veel paarkümmend aastat tagasi probleemseks. Täna on olukord aga teine, sest Paepargi ümbruse arendamise, pargi ja järve korrastamise ning uute korterielamute ehitamisega on kogu piirkond muutunud väga magusaks elupaigaks. Kesklinna lähedal, ilus vaade aknast, poed-koolid-transport kõik on käe ulatuses. Usun, et Lasnamäe tuletorni ümbrusesse kavandatud elamukvartali ehitus muudab Majaka piirkonda veelgi ohutumaks.
Sama trendiga areneb ka Kalamaja ja Kopli liinide piirkonnad, mis meelitavad jõukamaid inimesi, nii eestlasi, kui ka venelasi. Seega ei taha ma uskuda, et segregatsiooni oht ja tempo Lasnamäel on nii ilmne, nagu härra Tammaru väidab.
Miks Lasnamäe meeldib?
Mina pigem küsiks, miks ikkagi inimesed eelistavad Lasnamäel elada? Kas põhjus seisneb ainuüksi selles, et nad ei saa lubada endale elamist mõnes teises linnaosas just majanduslikel põhjustel? Millist potentsiaali näevad piirkonda panustamisel investorid? Mina küll ei usu, et ärimehed sooviksid arendada probleemseid piirkondi, sest lõppude lõpuks on ka nende huvi teenida kasumit ja nende poolt loodud elamurajoonis elaksid maksujõulised inimesed.
AS Merko Ehitus Eesti juhatuse liikme Jaan Mäe sõnul näeb ta Lasnamäed suure arenduspotentsiaaliga piirkonnana, mis tekitab ehitusinvestorites suurt huvi. Ärimehed ei vaja eraldi selgitusi linnavõimudelt, miks tasub ehitada uusi kortereid just Lasnamäele. Lisaks märgib Jaan Mäe, et üle veerandi pealinna elanikest on oma elu seadnud sisse just Lasnamäel. Seega pole suur osa neist huvitatud mujale kolimisest ning kui on võimalik oma elamistingimusi parandada, elatakse pigem samas piirkonnas edasi.
See, et inimesed valivad üldjuhul uue elukoha vana elukoha lähedale, on peamine põhjus, miks Lasnamäel uute korterite vastu nii suur huvi on. Lasnamäelased hindavad välja kujunenud infrastruktuuri ja rahulikumat elukeskkonda, kui seda pakub näiteks Kesklinn, kus melu hulga suurem. Tulenevalt kinnisvara hindadest on korterite hinnad Lasnamäel märksa taskukohasemad. Kui kesklinnas on korteriostjaks tihti investor, siis Lasnamäel ostetakse kodu enamasti endale.
Jah, eks peab nõustuma, et piirkondadesse nagu Paepargi, Lahekalda, Linnamäe tee ja Narva maantee lõpp, asuvad elama jõukamad inimesed. Kuid teisalt on tõsiasi seegi, et need inimesed jäävad ikkagi Lasnamäele elama. Enamgi veel, nende lapsed käivad linnaosa lasteaedades ja koolides, kus käivad ka vähem kindlustatud perede lapsed. Seega totaalne segregatsioon, millest räägib Tiit Tammaru, pole lihtsalt võimalik.
Loodame Rail Balticule
Kui uute kvaliteetsete korterite ehitamise perspektiive Lasnamäel ei sea kahtluse alla ükski investor, siis kuidas on lood erinevate sihtotstarbeliste äripindade arendamisega? Selles valdkonnas on seis palju keerulisem ning kahjuks oleme tunnistajateks mitmetele murettekitavatele trendidele. Näiteks on suurte kaubandus- ja meelelahutuskeskuste arendamine Lasnamäel riskantne ettevõtmine. Loeme ju regulaarselt uudiseid rentnikest, kes lahkuvad T1 kaubanduskeskusest. Lootust on, et Rail Balticu terminali ehitus võiks praegust olukorda oluliselt parandada. Millist mõju see aga tegelikult avaldab, saame näha tulevikus.
Investeeringute juhtimisele ja nõustamisele orienteeritud kinnisvaraettevõtte Restate Property Advisers esindaja Ardi Roosimaa sõnul jätkub kaubanduskinnisvara valdkonnas endiselt tugev meelelahutuse pealetung. Traditsiooniline kaubandus on taandumas ning uuemad ja meelelahutuslikumad teenused võtavad selle üle. Samuti viitab euroopalikumaks muutumisele ka see, et inimesed kulutavad kaupadele vähem ning eelistavad pigem elamusi. Tulenevalt trendidest muutuvad müügipinnad väiksemaks ja meelelahutuse pinnad suuremaks. Näiteks on viimastel aastatel end õigustanud väiksemate äriparkide kontseptsioon, kust on inimestel võimalik tarbida erinevaid kaupu ja teenuseid.
Eeskuju Tähesaju Cityst
Lasnamäe on siin heaks näiteks. Üheks selliseks piirkonnaks on Ardi Roosimaa sõnul Tähesaju City, kuhu on kokku koondatud ehituskaubad, eksklusiivse mööbli müük, lastekaubad ja palju muudki. Ühe edukaimana tõstis ta esile ka Priisle äripargi, mis esialgu paistis silma riskantse asukoha poolest - Lasnamäe lõpuosas. Siiski on risk end tänaseks õigustanud ning inimesed on keskuse ja seal pakutavad teenused kenasti omaks võtnud.
Möödunud suvel käisin õppereisi raames USAs San-Franciscos, mille käigus tutvustati meile ka sealset hiinalinna. Mina julgen väita, et see on naeruväärne oletada, et ühel hetkel Lasnamäe või selle mõni osa võib muutuda venelinnaks.
Esiteks, sellest ei ole huvitatud nii Lasnamäe elanikud ise, kes ennekõike näevad end Tallinna elanikena. Teiseks, Lasnamäe piirkonna arendamisse panustavad nii Eesti kui ka rahvusvahelised investorid, kes hoolitsevad selle eest, et Lasnamäe areneks vastavalt euroopalikele trendidele. Ning kolmandaks, Tallinn koostöös riigiga ka kõvasti panustavad Lasnamäe infrastriktuuri arendamisse, mis omakorda muudab Lasnamäe avatud väravaks, mitte aga kinniseks ja segregeeritud linnaosaks."
"18.05.2016, 07:55",valismaa,https://epl.delfi.ee/artikkel/74561455/hillary-clinton-voitis-kentucky-eelvalimistel-bernie-sanders-oregonis,"Hillary Clinton võitis Kentucky eelvalimistel, Bernie Sanders Oregonis","Clintoni demokraatide presidendikandidaadiks nimetamine juulis toimuval parteikongressil on peaaegu kindel, sest delegaatide arvus juhib ta Sandersi ees pikalt, vahendab BBC News.
„Me võitsime just Kentuckys! Aitäh kõigile, kes välja tulid. Me oleme alati tugevamad ühtsena,“ kirjutas Clinton Twitteris.
Vermonti senaator Sanders on üha suurema surve all edasisest kandideerimisest loobumiseks. Mõned demokraadid kardavad, et tema jätkamine kahjustab võimalusi võita vabariiklaste tõenäolist presidendikandidaati Donald Trumpi.
Sanders on väitnud, et tal on endiselt võimalus saada presidendikandidaadiks nimetatud."
"17.11.2017, 00:05",kultuur,https://epl.delfi.ee/artikkel/80167090/varskeid-ampse-saksa-kinomaastikult,Värskeid ampse Saksa kinomaastikult,"Mulle tundub, et selle viie-kuue aasta jooksul on tekkinud rahvusvahelisem, laiem huvi Saksa filmide vastu. Enne ei olnud näiteks A-klassi filmifestivalid nii huvitatud. Pimedate Ööde filmifestival on olnud üks varasemaid, mis on Saksamaa filmikunsti Baltimaade publikule tutvustanud.
Viimaste aastate jooksul on silma torganud praktiliselt nulleelarvelised filmid, improvisatsiooniliste filmide teke nagu German Mumblecore (improvisatsioonilise filmi liikumine Saksamaal), nn Berliini kooli filmirežissööride tõus ja laiema tuntuse saavutanud naislavastajad nagu Maren Ade, Nicolette Krebitz, Uisenma Borchu, Maria Schrader, Valeska Grisebach ja paljud teised.
Saksa filme rahastatakse hästi, aga paljud kõige põnevamad režissöörid valivad suure eelarve asemel artistliku vabaduse. Me räägime alati parimatest, aga mulle näib, et näeme välja tulemas üha mitmekesisemaid ja kompromissitumaid Saksa filme.
Ma tahtsin paljuski peegeldada naislavastajate edu. Helene Hegemanni „Axolotl Overkill”, mis esilinastus Sundance’i filmifestivalil, on teos, mida peab nägema. Nagu ka Sonja Maria Kröneri „Aiad”, mis võitis Müncheni filmifestivalil kaks põhipreemiat ja rändas edasi Toronto filmifestivalile. Meil on Saksa filmidest üks maailma esilinastus ka debüütmängufilmide sektsioonis – Isabel Prahli „ Tuhat võimalust kirjeldada vihma” ja rahvusvaheline esilinastus, Nina Vukovici „ Ümbersõit”. Valikus on veelgi filme, mis julgevad liikuda thriller’i, õudusfilmide, žanrifilmide territooriumile ja suur osa selektsioonist liikuski sinna suunda. Näha saab ka fantastilist meeleolufilmi „Kolm tippu”, mis võitis Locarno filmifestivalil auhinna, ja suurepärast komöödiat „Kas tunned end vahel tühja ja läbipõlenuna?”, mis peaks publikule andma tunnetuse, kuhu suunas Saksa film liigub.
See on puhtalt ajastufilm. Berliin on ja jääb ilmselt järgmisteks aastateks rahvusvahelise huvi objektiks, see on Berliini film. Režissöör Helene Hegemann kujundab filmis välja tõeliselt unikaalse ja endale omase hääle. See on korraga hullumeelselt koomiline, pealtnäha nihilistlik, aga ka sügavalt melanhoolne. Usun, et sellelt autorilt on tulevikus palju oodata.
Eesti publik on Saksa filmi suhtes äärmiselt avatud. Kinod on pungil täis, diskussioonid huvitavad. Aga muidugi erinevad valikud väga suurel määral. Kuigi ma tahaksin tuua siia väga värskeid Saksa filme Müncheni festivalilt, tihti rahvusvaheliseks esilinastuseks, siis soovin samal ajal pakkuda Eesti publikule ka laiemat ülevaadet, mida käesolev aasta Saksa filmimaastikul on pakkunud.
Samuti mõtlen, et film n-ö tõlkes kaduma ei läheks, ja arutan kolleegidega, kas film on rahvusvaheliselt arusaadav. Lõppeks, Müncheni filmifestival on ka Saksamaa filmitööstuse kohtumispaik, siin naudin seda, et kunsti aspekt on PÖFF-i festivalil rohkem keskmes."
"14.04.2018, 00:05",lp,https://epl.delfi.ee/artikkel/81753711/kathleen-cohen-naine-kes-motestab-tulevikku,"Kathleen Cohen. Naine, kes mõtestab tulevikku","Los Angelesest pärit Kathleen Cohen nimetab end kogemuste strateegiks. Esialgu arusaamatu tiitli taga peitub fantastiline naine, kes mõtestab oma igapäevatöös lahti üha rohkem tehnoloogiast läbipõimunud maailma. Kathleen on viimase kuue kuu jooksul Eestit väisanud kaks korda. Temast on talle eneselegi ootamatult saanud suur Eesti ja eestlaste fänn ning ilmselt on tema tõttu meil juures nii mõnigi ameeriklasest e-resident.
Kuidas saab kellestki kogemuste strateeg või disainer? Kathleeni sõnul algas tema tee tavalise kunstniku ja klaasipuhujana, kes sattus 1990-ndate alguses sõbra kutsel Hollywoodi animaatoriks. Joonisfilmistuudiod hakkasid toona aru saama, et neil on vaja lugude jutustajaid, kes suudavad ka arvutitega töötada. Peagi töötas Kathleen DreamWorksi stuudios, reisis üle maailma ja kohandas videomänge välisturgude kultuurikonteksti. Sealt liikus ta IBM-i innovatsiooniosakonda ja hiljem juba Disney Worldi veebikogemust uueks looma. „Minu tavaline analoogkunstniku karjäär muutus hetkega digitaalseks. Järgmiseks olin juba pea ees visatud Hollywoodi superplatvormide, intellektuaalomandi ja rahvusvahelistumise maailma,” naerab Kathleen.
Varsti rajas ta konsultatsioonibüroo The Collaboratorium, kus keskendub kõigele alates traditsioonilisest kogemusdisainist ja lõpetades suurandmete rakendamisega. „Praegu on mu põhifookus muidugi eri reaalsustel: AR, VR, MR, XR, RR,” märgib Kathleen. Inglise keeles kõlavad need: augmented reality, virtual reality, mixed reality, cross reality, real reality. Liitreaalsus ja virtuaalreaalsus on juba üsna tavapärased väljendid, ent teistele pole küllap veel õiget eestikeelset vastetki. Tänavu Tallinn Music Weeki konverentsil esinedes küsis Kathleen publikult, kas keegi teab, mida tähendab slaidil olev „RR”. Kui selgus, et vastus on n-ö pärisreaalsus, kõlas saalis naerupahvak. Tõesti, käega katsutavatest tulevikutehnoloogiatest rääkides kipub ununema, et pärisreaalsus on vähemalt esiti veel täitsa olemas.
Kathleeni südameasi on olnud luua puuetega inimestele elu lihtsustavaid rakendusi ja kogemusi. Üheks viimase aja huvitavamaks projektiks peab ta nägemispuudega inimestele rakenduse ehitamist. Rakendus on veel tööjärgus, aga peaks aitama pimedatel liikuda valge kepi ja juhtkoerata. Pime kannaks liitreaalsuse prille, mille tarkvara kaardistaks reaalajas keskkonda ja annaks kandjale teada, kus on trepid või kas rongiiste on tühi. „Paljusid inimkonna probleeme saaks lahendada, kui tegeleksime kõigepealt disainiga, mis muudaks puuetega inimeste elu paremaks,” arvab Kathleen.
Räägime Kathleeniga ka sellest, mida peaks noor õppima, kui tahaks samuti kogemuste strateegiks saada, ja ega selleks juba liiga hilja pole. „Ei! Hilja ei ole kindlasti, me oleme alles alguses!” hüüatab Kathleen. „Kui keegi peaks praegu õppima näiteks käitumispsühholoogiks, siis oleks ta teistest umbes viis aastat ees. Kõik need uued tehnoloogiad tulevad uute katsumustega, mis on väljaspool tavapärast kasutajakogemust.” Kui see käitumispsühholoog peaks olema veel hea lugude jutustaja, oleks ta Kathleeni silmis juba pooljumala staatuses.
Ta õppis lugude rääkimist ja kogemuste disainimist Walt Disney multifilmidest, veel enne kui Disney oli üliväärtuslik intellektuaalomand, ajal, kui Disney rääkis lugusid, mis puudutasid vaataja südant ja hinge, jagades temaga inimlikke väärtusi. Neidsamu väärtusi jagada on oluline ka tänapäeval. Lugusid jutustades ei tohi inimestel tekkida tunnet, nagu brändid oleksid neid ära kasutanud.
Teiseks oluliseks tulevikuametiks peab Kathleen neuroteadlase oma, sest juba nüüd luuakse tehisintellekte, ehkki pole veel täit arusaama, kuidas inimese aju otsuseid teeb. Meil on platvormid ja tehnoloogiad, mille täit potentsiaali me ei mõista ega hakka ilmselt niipea mõistma. Kathleeni arvates on ka Facebooki hiljutine andmekaitseskandaal ajastu märk.
„Mark Zuckerberg lõi Facebooki ülikooli ajal selleks, et lihtsamini tüdrukutele külge lüüa, ja ühtäkki on see platvorm ülikiirelt saanud hullumeelseks vastutuseks. Ma ei arva, et see, mis on Cambridge Analytica skandaalis juhtunud, oleks kuidagi Zuckerbergi süü. Ent nüüd lasub nii temal kui ka teistel tehnoloogialiidritel suur vastutus alustada ühiskonnas arutelu andmete ja eetika üle. Peame aru saama, et meie andmetel on suur väärtus,” lausub Kathleen.
Ta usub, et tehnoloogilise singulaarsuseni, hetkeni, kui tehisintellekt on inimesest targem ja üleüldine tehnoloogiline areng üha võimendub, on jäänud alla 30 aasta. Aga mis saab siis, kui kõikehõlmavad reaalsused ja tehnoloogiad ei hakka toimima päris nii, nagu meie ja tehnoloogiahiiud oleme ette kujutanud? Lähiajaloost on näide, kui Google tuli suure hurraaga välja nutiprillidega, mis pidid nende kasutajast tegema justkui kõndiva nutitelefoni, kuid mis vajusid üsna kiiresti unustuse hõlma. „Arvan, et Google Glassi puhul oli tegemist väga hea prototüübiga. Kuid kõik, kes suhtlesid mõne Google’i prillide kandjaga näost näkku, tundsid end tohutult ebamugavalt, justkui oleks nende hing paljastatud,” ütleb Kathleen. Tema arust ongi disainerite ülesanne luua keskkondi, kogemusi ja tehnoloogiaid, mis annavad inimkonnale eesmärgi ja toovad rõõmu. „Enne 2045. aastat peaks meil olema selge, kuidas me tahame tööd teha ja eri reaalsustega suhestuda. Oluline on, et võim meie andmete üle on meie endi käes, see ei tohi minna suurkorporatsioonidele. Oleme just praegu punktis, kus kontroll hakkab n-ö tavainimestele tagasi tulema ja meil on võimalik oma tulevikku optimistlikult disainida.”
Kathleeni arvates pole tulevik kindlasti nii tume, kui võime näha enamikus düstoopiasarja „Black Mirror” osades. „Aga jumal tänatud, et see sari on olemas. Tänu sellele teame, mida vältida,” elavneb ta. Ulmekirjandusel ja meelelahutustööstusel on tema arust suur roll selles, millisena oma tulevikku näeme. Kuid lugude jutustamine pole enam ammu ainult meelelahutustööstuse pärusmaa, nüüdsed noored ootavad, et saaksid suhestuda nii panga kui ka lennufirmaga.
Kathleen külastas Tallinna esimest korda 2017. aasta Pimedate Ööde filmifestivali ajal, kui esines selle raames toimunud Storytek Forumil ja mentordas meediatehnoloogia start-up’e Storyteki ärikiirendis.
Mis on teda Eesti puhul kõige rohkem üllatanud? „Olen hämmastuses sellest, kui progressiivselt te Eestis mõtlete,” hüüatab Kathleen üle restorani. Ta tunnistab siiski, et on kahe külaskäigu jooksul kohanud väga väikest osa eestlasi ja on seetõttu sattunud omamoodi mulli. Järgmisel visiidil tahab ta kindlasti jõuda ka mujale kui ainult Tallinna. „Kui mulle umbes aasta tagasi Eestit esimest korda mainiti, pidin – häbi tunnistada – nagu enamik ameeriklasi seda kaardilt taga otsima. Aga minu noor sugulane, kes käib New Yorgis keskkoolis, teadis kohe, et Eesti sai vabaks laulva revolutsiooni käigus,” selgitab ta.
Kathleenile tundub, et oma väiksuse ja raske ajaloo tõttu suudab Eesti paljudele probleemidele kähku loovaid lahendusi leida. Ta on ka suur e-residentsuse idee fänn ja üritanud seda reisidel paljudele tuttavatele n-ö maha müüa. Ja tal on üks üllatav idee, mida võiks e-residentsuse platvormiga peale välismaiste ettevõtjate Eestisse meelitamise pihta hakata. Ta arvab, et sellest võiks kasu olla pagulaskriisi lahendamiseks.
„Nägin hiljuti Hiina kunstniku Ai Weiwei imeilusat filmi „Human flow”, mis räägib ülemaailmsest pagulaskriisist ja pagulaslaagritest. Samal ajal kui tegeleme pagulaste asjus teadlikkuse suurendamisega, on meil olemas e-residentsuse programm, mille keskmes on idee, et riigi kodanik olemiseks ja selle teenuste kasutamiseks ei pea ilmtingimata selles riigis elama. Ühest küljest on meil piirideta riigid ja tõeline kultuuride segunemine ning teisest küljest on pagulased, kes ei kuulu justkui kuhugi,” sõnab Kathleen. „Järgmise viie aasta jooksul on siin kuskil võimalus nende kahe maailma põimumiseks ja nende abil lugude jutustamiseks. See aitab muidugi kaasa üleilmastumisele ja kuigi näiteks minu ema arvab, et üleilmastumine on õudne, on tegelikult tegemist inimkonna peegliga.”
Lõpetuseks küsin Kathleenilt, milline on ta kujutluses elu 2045. aastal, kui tehnoloogiline singulaarsus peaks saavutatud olema.
„Tean, et see võib kõlada californialiku vasakpoolse umbluujutuna auradest, aga minu arust on veel liiga vähe uuritud inimese energiavälju ja seda, kuidas inimesed võiksid omavahel energia kaudu suhelda. Mõnikord mõtlen, et see on midagi, millest saame aimu alles pärast surma, aga tahaksin loota, et tulevikus saame suhtlemiseks kasutada kõiki oma meeli. Ja kuigi tehisintellektil ja masinõppel on kindlasti oma varjupool, peame inimkonnana mõistma, et saame seda kontrollida ja tulevikku positiivsemalt võtta.”"
"11.12.2018, 00:05",kultuur,https://epl.delfi.ee/artikkel/84708645/kuiv-kummardus-moodunud-sajandi-ooperistaarile,Kuiv kummardus möödunud sajandi ooperistaarile,"Režissöör Tom Volfi debüütteos „Maria Callas” on dokumentaalfilmi formaadis soe austusavaldus eelmise sajandi ühele kuulsamale ooperilauljale. Maria Callase kui mõjuka ja tööka talendi, teisalt edukale ja raskele karjäärile survestatud inimese duaalsusel põhinev film püüab 40 aastat pärast tema surma artistile endale hääle tagasi anda. Just duaalsusele rõhumine ja Callase sõnadele toetumine on igati ladusa filmi eripära, kuid ka komistuskivi.
Film avab New Yorgis sündinud ja Kreekas üles kasvanud Callase eluteed nii haruldaste kui ka tuttavate, avalikustatud ja avalikustamata arhiivimaterjalide kaudu. Teos seab eesmärgiks süüvida meedias diivaks vormitud soprani eri minadesse. Selleks seab Volf, kes väidetavalt neli aastat kestnud uurimistöö käigus filmis üle 60 tunni intervjuusid ja pääses ennenägematute materjalideni, Callase olulisemad ajajärgud narratiivi puhtalt arhiivilõikude abil. Callasega tehtud teleintervjuud, üksluiselt korduvad pressikaadrid staari saabumisest eri linnadesse üle maailma, koduvideod idüllilistest puhkustest Vahemere ääres ja arvukad etteasted moodustavad filmireaalsuse, mis rõhutab seda, kuidas Callase elu valitses tema karjäär.
Volf raamistab oma uurimistöö põhjal Callase elukäigu, mis rajaneb talendil, tema sisemise konfliktiga. Ooperilauljaks saama survestas Callast tema ema ja see tekitas eluaegse rahulolematuse. Juba nooruses haaras ohjad tema lauljamina, keda hakkasid töötlema nii Callase edust joovastunud abikaasa kui ka meedia. Teleintervjuudest ja ooperilaulja Joyce DiDonato etteloetud Callase isiklikest kirjadest toob Volf esile, kuidas oma tööst pidevalt pinges ja väsinud Callas arvas, et tegelikult peitub õnn pereelus. Karjääri tõttu ei pidanud ta võimalikuks seda saavutada. Teisisõnu pidi filmis kujutatud Maria Callas ühelt poolt toime tulema vastu tema tahtmist üles ehitatud ja meedias võimendatud Maria Callase kui avaliku persooniga. Teisalt tuli vaadata tõtt realiseerimata iseendaga, kelle võimalikkus hakkas ähmastuma juba alates lühikeseks jäänud lapsepõlvest.
Callase elu mõjutajaid puudutab Volf aga küllaltki pealiskaudselt. Pühendudes seejuures pikalt Callase suhtele kreeka suurärimehe Aristotle Onassisega, toetub lugu oma ülesehituses liiga palju arhiivile. Ehk formaadi (avalikud intervjuud, kirjad sõpradele) eripära tõttu valitud hõredaid usutlusi saadavad tülgastavad ja üha korduvad pressikaadrid sellest, kuidas Callas suurlinnades mõne kuulsuse käevangus läbi rahvahulga liigub. Volfi teemakäsitlusele ei aita ka kaasa see, et mitu teist režissööri on saanud staaride nukra elutee analüüsimisega palju sisukamalt hakkama. Olgu näiteks Asif Kapadia film „Amy” ja Kevin Macdonaldi tänavu linastunud teos „Whitney”. Režissööri kavatsust lasta Callase enda sõnadel meid kõnetada nõrgendab tõsiasi, et Callase eneserefleksiooni jätab Volf kontekstualiseerimata ja süvendamata. Nii jääb õhku küsimus, miks ometi ei kasutanud Volf enda filmitud intervjuusid Callase lähimate sõprade ja kolleegidega, et filmile kihte lisada.
Film teeb suurepärase kummarduse Callase mitmekülgsele ja surematule häälele. Kuid režissööri sekkumatuse tõttu jääb täispikkuses aariate tähendus nii muusikaajaloo kui ka Callase eraelu kontekstis ooperikaugele vaatajale ebaselgeks. Autoripositsiooni vältimine tervikuna teeb „Maria Callasest” küllaltki kuiva ja distantseeriva vaatamise. Film mõjub oma helgetest taotlustest hoolimata pigem venitatud fännivideona kui sisuka sissevaatena möödunud sajandi olulisse nähtusse. See ei suuda edasi anda vaimustust, mida režissöör oma iidoli vastu tunneb.
DOKUMENTAALFILM
„Maria Callas”
Režissöör: Tom Volf
Osades: Maria Callas, Fanny Ardant, Joachim Calmeyer
Artise kinos detsembris kümme eriseanssi"
"30.04.2019, 00:05",uudised,https://epl.delfi.ee/artikkel/86057695/naised-tahavad-ossinovski-jareltulijaks-naist,Naised tahavad Ossinovski järeltulijaks naist,"Jevgeni Ossinovski lahkumisotsus ei üllatanud. Eile teatas ta, et langetas otsuse juba valimistulemuse selgudes ja on sellest eravestlustes rääkinud ka paljudele erakonnakaaslastele. Põhjuseks sai kehv valimistulemus, mis kahandas SDE kohtade arvu riigikogus 15-lt 10-ni. Viimati said sotsid valimistel nii vähe kohti 2007. aastal.
„Olen nende nelja aasta jooksul meie erakonna ja sotsiaaldemokraatlike väärtuste eest seistes andnud kõik, mis mul on olnud anda. Pannud sellesse missiooni kõik oma teadmised ja kogu oma energia. Tänan kõiki neid, kes on mulle selle aja jooksul nõu ja jõuga abiks olnud! Teid on olnud palju ja teie tugi on olnud hindamatu,” kirjutas Ossinovski erakonnakaaslastele. „Nüüd on aeg teatepulk edasi anda. Olen veendunud, et esimeheks kandideerijaist puudust sel korral ei tule. See on väga hea. Pärast sotside ajaloo pikimat järjestikust valitsuses olekut on ülioluline pidada avalikku debatti erinevate tulevikunägemuste vahel. Loodan, et see diskussioon saab olema põhjalik ja sisukas ning võimaldab erakonnal langetada 9. juunil õige valik,” lisas ta."
"25.01.2017, 00:05",sport,https://epl.delfi.ee/artikkel/77014344/vanameistrid-saravad-austraalias,Vanameistrid säravad Austraalias,"Naiste turniiri eakaim osaleja, 36-aastane Williams alistas 6 : 4, 7 : 6 venelanna Anastassia Pavljutšenkova ja pääses poolfinaali. Nn nüüdisaegse tennise ajastul pole keegi sellises eas suutnud end Australian Openil nelja parema sekka kiiluda. Ameeriklanna ise jõudis Melbourne’is viimati nii kaugele 14 aastat tagasi.
Endine maailma esireket (praegu 17.) Williams läheb poolfinaalis vastamisi kaasmaalannast suurüllataja Coco Vandeweghega (WTA 35.), kes 1/8-finaalis lülitas konkurentsist esinumber Angelique Kerberi.
Meeste võistlusel pakub enim kõneainet 35-aastane Roger Federer. Mullu vigastusega kimpus olnud ja Austraalias alles 17. asetuse saanud Federer alistas 6 : 1, 7 : 5, 6 : 2 enne Andy Murray koju saatnud Mischa Zverevi (Saksamaa) ja kohtub poolfinaalis teise šveitslase Stanislas Wawrinkaga."
"20.11.2018, 00:05",uudised,https://epl.delfi.ee/artikkel/84492247/seeder-randepakt-peaks-olema-vastupidine-rannet-ei-tohiks-soodustada-ja-aafrikat-peaks-aitama-kohapeal,"Seeder: rändepakt peaks olema vastupidine, rännet ei tohiks soodustada ja Aafrikat peaks aitama kohapeal","Me oleme algusest peale, kui rändepakt esile kerkis, olnud eri meelt. Olulist pööret viimaste päevade jooksul juhtunud ei ole.
Just-just. Kui vaadata märtsi istungi protokolli, siis juba seal on teinud Isamaa esindaja mitu ettepanekut. Näiteks peab Eesti suveräänne otsusõigus alles jääma ja pakt ei tohi kuidagi mõjutada riigi seadusandlust. Toona oli see informatiivne ja anti volitused läbirääkimisteks, mitte ei kiidetud heaks ühinemist. Pakti lõplik tekst valmis ju hiljem. Seega märtsis ei antud paktile heakskiitu. Sama protsess toimus ju ka riigikogu väliskomisjonis ja nii võib öelda, et ka EKRE ja teised on selle algusest peale heaks kiitnud. Ei ole.
See osa inimeste arvamus. Vaatame üle juristide ja rahvusvaheliselt tunnustatud ekspertide kahtlused ja kõhklused. Need on olnud erinevad. Ka endine õiguskantsler Allar Jõks arvab teisiti kui praegune õiguskantsler.
Õiguskantslerile makstakse ka tema töö eest raha. Vaatame ka [rahvusvahelise õiguse professori] Lauri Mälksoo arvamust, et see võib kaasa tuua kohustusi ja luua rahvusvahelist tavaõigust. Seega kõik eksperdid ei ole ühel arvamusel. Enamgi veel, kui võtame juurde rahvusvahelise mõõtme, siis näeme, et ka eri riikides – ja mitte kuskil nurgatagustes, vaid EL-i riikides, Rootsis ja Belgias – käivad tõsised arutelud. Soovitakse lasta pakti muuta või keeldutakse sellega ühinemast. Seega arutelud on paljudes riikides, ka Euroopast väljaspool.
Vähem või rohkem, aga neid on päris mitu. Me ei peaks kindlasti lähtuma ainult kuivast statistikast ega vaatama, et kui üle poole on poolt, siis ühineme, ning kui enamik on vastu, siis ei ühine. Tuleb vaadata, millised kõhklused ja ohud on teistel riikidel ja mida ütlevad eksperdid.
Oleme tutvunud pakti tekstiga, erinevate eksperdiarvamustega ja analüüsiga, mille tellis justiitsministeerium [advokaadibüroolt Sorainen]. Samuti oleme vaadanud, mis toimub teistes riikides nii Euroopas kui ka väljaspool. Nii olemegi erakonnana jõudnud üheselt arusaamisele, et paktiga liitumine kujutab endast ohtu.
Eelkõige on ohtlik see, et me delegeerime liiga palju otsustusõigust ning Eestile ei jää õigust täies ulatuses ja iseseisvalt otsustada migratsiooni üle. See pole ainult välispoliitiline küsimus. Viimastel päevadel on püütud näidata, et migratsioonipoliitika kujundamine on välispoliitika ja välispoliitikute monopol. Seda pole kunagi Eestis olnud ja ma loodan, et ei hakka ka olema. Et seda tehakse kuskil kabineti vaikuses või et seda teevad diplomaadid ja eksperdid ning see ei kuulu poliitikute aruteluringi. Või veel enam, et see pole osa Eesti sisepoliitikast. On. Kõik tööjõuturu liberaliseerimist puudutavad teemad, näiteks välistööjõukvoot, on sisepoliitilised küsimused.
Ma ei pea neid olulisemaks. Minu jaoks on need võrdselt olulised.
Me oleme iseseisvalt jõudnud sellele järeldusele. Me ei eelista üht ega teist. Oleme erinevad arvamused läbi lugenud ja kujundanud oma seisukoha. Mul on ka tagasiside õiguskantsleri sõnavõtu ja valitsusistungil esinemise kohta. Seal ta ei väljendanud oma seisukohti nii üheselt, selgelt ja reljeefselt kui hiljem meedia vahendusel. Valitsuses ta ei olnud nii resoluutne.
Kuna ekspertide sõnul on ohte ja see on meie ajalugu arvestades väga tundlik küsimus, oleme iseseisvalt kujundanud just sellise seisukoha. Kui me oleks pakti toetanud, võiksite sama hästi küsida, miks me eelistame üht seisukohta teisele. Kui me kujundame oma seisukoha erinevate arvamuste põhjal, siis see langebki kokku ühe või teisega.
See oli väga õige ja asjalik ettepanek Mälksoolt. Kuigi neid kaht asja ei saa sisuliselt üldse võrrelda. Üks on kahe riigi vaheline leping. Teine on rahvusvahelise paktiga ühinemine. Ka tagantjärele vaadates oli see vajalik.
See olnuks ainuüksi ühepoolse deklaratsiooni lisamine, millel pole ka õiguslikku siduvat tähendust – selles on mõttes on teil hea küsimus. Üks pool oleks lihtsalt deklareerinud oma arvamust ja tahet. Sellest piisas, et teine pool lõpetas protsessi ja piirilepingut ei sündinud. See oli nagu lakmuspaber, kust me lugesime välja, et kui Eesti deklareerib õiguslikku järjepidevust, Tartu rahu kehtivust ja seda, et tegu on 1918. aastal loodud riigiga, siis sellest piisab, et Venemaa ei ole enam valmis lepingut sõlmima. See kinnitaski, kui oluline oli täiendus, mille pealt saime tegelikult teada, kuidas Venemaa tõlgendab Tartu rahu kehtivust, mis on otseselt seotud piirilepinguga.
Seega Mälksoo ettepanek oli väga asjalik ja ma arvan, et ei ole ka praegu põhjust tema tõlgenduses kahelda.
Kui seal ei ole kellelegi mingit kohustust ega midagi uut, siis sellist ilutsevat bürokraatlikku dokumenti ei ole vaja. Sellisel juhul muutub see mõttetuks ju ka neile, kes seda toetavad.
Nii palju suudavad inimesed lugeda ja toimetada küll. Pole vaja veel üht uut dokumenti, mis senistes deklaratsioonides kokkulepitud ja kehtivaid sätteid uuesti loetleb ega loo midagi uut. Sellel pole mingit mõtet.
Aga mina väidan, et see päriselt nii ei ole. Me oleme liigselt kaldunud arutlema juriidiliste aspektide üle. Aga jätame õigusliku poole korraks kõrvale ja räägime ideoloogilisest sisust. Seal on väga selgelt ja üheselt öeldud, et paktiga soodustatakse rahvusvahelist legaalset rännet ja seekaudu lahendatakse rahvusvaheliselt ka tööjõuprobleeme. Mõeldud on, et sellega ühineksid kõik ÜRO liikmed ehk kõik maailma riigid.
Praeguseks on USA ja Austraalia teatanud, et ei ühine. Suure tõenäosusega ei ühine Hiina ja Jaapan. Maname selle maailmakaardi korra silme ette ja räägime nüüd rahvusvahelisest rändest ning välistame need suured riigid. Mis piirkond siis jääb selle leppe realiseerimise objektiks? Valdavalt Aafrika ja Euroopa.
Me võime ju rääkida Singapurist ja Malaisiast, aga need on väga kauged maad ja puudutavad Euroopat väga kaudselt. Küll aga puudutab Aafrika otseselt Euroopat. Kui me mõtleme, mis on lähiaastatel kõige rohkem Euroopa ühtsust lõhkunud, siis see on migratsioon. See on ka tekitanud äärmuslike poliitiliste jõudude kiire tugevnemise ja tõusu. Migratsioon on juba piisavalt lõhkunud Euroopat, keeranud pea peale stabiilsuse ja tekitanud tõsise julgeolekuohu.
Mitte ainult, aga ka pagulastest. Nii pagulastest kui ka migratsioonist muudel põhjustel. Vaatame, millesele pinnasele pagulaste sisseränne Euroopas toetus. Sellele, kus all oli juba varasem migratsioon, mis on toimunud pikema aja jooksul näiteks Saksamaale. Nii pagulas- kui ka migratsiooniteema on väga tõsine ning Euroopa ja Eesti poliitikud on seda pikka aega alahinnanud. Me ise mõtleme, et meile on jõudnud väga vähe migrante ja sõjapõgenikke ning meid see justkui ei puuduta. See, mis toimub Euroopa kultuuriruumis, puudutab Eestit väga otseselt. Me peaksime olema huvitatud tugevast Euroopast, mitte sellest, mis praegu toimub. Euroopat lõhutakse ühest ja teisest servast, aga Eesti julgeolekugarantii on hea koostöö meie liitlastega.
Tuleb vaadata natuke laiemalt, mida see Euroopale tähendab. Mina näen laiemalt Euroopa kultuuriruumi jaoks probleemi, mis mõjutab ka meid, Euroopa ühtsust ja koostööd. Vot see on probleem! Paktis on öeldud, et rännet tuleb soodustada, seda nähakse positiivses valguses ja peetakse tööjõuprobleemi lahenduseks. Keegi ei lahenda ju Aasia tööjõuprobleemi, et inimesed läheksid Aafrikast massiliselt Malaisiasse tööle, sest see tasub ära. Aafrikast tullakse ju ikka Euroopasse tööle ja seda peetakse probleemiks.
Tegelikult peaks lahendus olema vastupidine: hoiduda rännet soodustamast ja püüda aidata Aafrika riike, et seal tekiksid töökohad. Ei tohi soodustada rännet omakasupüüdlikel eesmärkidel – saada Euroopasse odavat tööjõudu ja lahendada nii demograafilisest olukorrast, heaolust ja muust tulenevat tööjõupuudust. Omakasupüüdlik lähenemine lõppeb Euroopale väga halvasti. Seega rahvusvahelise kokkuleppe rõhuasetus peaks olema täiesti vastupidine – mitte soodustada rahvaste ulatuslikku rännet, vaid aidata neid kohapeal.
Käis küll. Ta ütles, et valitsus võiks esitada riigikogule ettepaneku, et riigikogu kujundaks seisukoha, millega mina loomulikult nõustuda ei saanud.
Mõnevõrra tuli see mulle ka üllatusena. Sotsiaaldemokraatide ettepanek on mõneti skisofreeniline. Kõigepealt püüti vältida arutelu parlamendis ja toodi see valitsusse. Nüüd, kui Isamaa on valitsuses selle blokeerinud, püütakse vältida arutelu valituses ja minna parlamenti. Veel 9. novembril teatas sotsiaaldemokraadist välisminister, et ränderaamistiku riigikokku viimine mõjuks äraspidiselt. Ta pidas seda absurdseks ja ebamõistlikuks. Ja ennäe, läheb nädalapäevi mööda ja erakonna esimees teeb ettepaneku viia see parlamenti.
Parlamendil ongi õigus arutada, see on osa demokraatiast. Küll aga praegusel juhul on see inetu manipuleerimine eri institutsioonide vahel. Otsitakse, kuidas saavutada oma seisukohtadele sobivam lahendus.
Meie ei ole öelnud, et me astume sammu tagasi.
Isamaa on praeguses valitsuses teinud piisavalt kompromisse, näiteks maksupoliitika või eelarve kohta. Tõsi, meil on oma punased jooned, kust me üle ei lähe. Need on ja need jäävad.
Ei, valitsus on ju siiani toimetanud neis asjades, kus erimeelsusi ei ole. On jäetud kõrvale kooseluseaduse rakendamine, sest üksmeelt pole. Ei ole konsensust kodakondsusseaduse muutmiseks. Ei ole kokkulepet, et teha 60-40 keeleõppes erandeid. Neid on veel, mis valitsuses seisavad. Kõige olulisem oleks tegeleda pidevalt asjadega, milles ei ole erimeelsusi, ning menetleda ära kolmekesi ette valmistatud eelarve. Aga ränderaamistikus meil üksmeelt loomulikult ei teki.
Ma arvan, et liivakastis mängimise ajad, kus öeldakse, et mina sinuga ei mängi, on möödas.
Ei ole, me oleme väga kindel ja tugev valitsuspartner ning ka tulevikus vajalik ükskõik millises koalitsioonis. Isamaas on palju küpsust, et tajuda ühiskondlikku olukorda. Arvan, et me oleme väga oodatud ja soovitud pruut järgmises valitsuses.
President manitses hoiduma Eesti välispoliitiliste põhimõtetega mängimast
Eile õhtul pärast valitsuserakondade juhtidega kohtumist esines president Kersti Kaljulaid avaldusega, milles märkis muu hulgas: „Täna (eile) avaldatud küsitluse tulemustel on Eesti rahvas kõige rohkem mures äärmuslike ja populistlike jõudude ja sallimatuse kasvu pärast. See on see, mis teeb Eesti rahvale palju rohkem muret kui mingi mütoloogiline ränderaamistik või isegi neist endist pisut erinevad inimesed.”
President nimetas valitsuse olukorda punnseisuks ja ütles, et on aus anda tüliküsimus parlamendi arutada, sest see aitaks sammu lahendusele lähemale. Kaljulaid tõdes, et erakondade enamus toetab Eesti senise välispoliitilise joone jätkamist, viidates ränderaamistiku toetamisele. „Nii pikaajaliste põhimõtetega ei mängita,” lisas ta."
"27.04.2016, 10:19",valismaa,https://www.delfi.ee/artikkel/74356519/hispaania-kuudepikkused-valitsuse-moodustamise-labiraakimised-nurjusid-ja-ees-on-kordusvalimised,Hispaania kuudepikkused valitsuse moodustamise läbirääkimised nurjusid ja ees on kordusvalimised,"Kuningas tegi oma otsuse teatavaks avalduses pärast kaks päeva kestnud kohtumisi parteijuhtidega, vahendab Associated Press.
Felipe otsus tähendab seda, et ükski erakond ei ole võimeline 2. maiks moodustama vähemus- ega koalitsioonivalitsust, mis saaks parlamendi 350-liikmelise alamkoja oma kontrolli alla, mistõttu toimuvad 26. juunil uued valimised.
Hispaania on olnud poliitiliselt halvatud alates 20. detsembril toimunud valimistest, kus tõusid tugevalt esile uued poliitilised jõud Podemos ja Ciudadanos. Seni olid Hispaanias omavahel võimu jaganud konservatiivne rahvapartei ja sotsialistid.
Küsitlused näitavad, et pärast demokraatia taastamist Hispaanias 1978. aastal esimest korda toimuvad kordusvalimised ei lahenda tõenäoliselt tekkinud patiseisu ning kõik võib lõppeda veel ühtede valimistega.
Hispaanias pole riiklikul tasemel kunagi koalitsioonivalitsust olnud. Sotsialistid lükkasid tagasi senise peaministri Mariano Rajoy ettepaneku suure koalitsiooni loomiseks.
Analüütikud ennustavad, et Rajoy rahvapartei saavutab juunikuistel valimistel taas esikoha, kuid ei ole võimeline parlamendis enamust saavutama."
"21.02.2020, 13:02",arvamus,https://epl.delfi.ee/artikkel/89007377/marek-jurgenson-ukraina-odavtoojou-abil-naeme-vaid-edukate-tagatulesid,Marek Jürgenson: Ukraina odavtööjõu abil näeme vaid edukate tagatulesid,"Tööandjad nõuavad üha häälekamalt migratsioonikvootide kaotamist, et tuua sisse odavat ja vähenõudlikku tööjõudu. Rõhutakse sellele, nagu sõltuks riigi tulevik sellest, kui arvukalt Ukrainamajanduspagulasi oleme suutelised lähiaastatel vastu võtma. Praeguseks hetkeks oleme suutnud ajutise tööloaga ja peamiselt ehituses rakendatavaid külalistöölisi meelitada siia enam kui 30 000.
Tõepoolest, Eesti vajab küll töökäsi, kuid me ei saa jätta tähelepanuta ka ohte, mis kaasnevad kontrollimatu sisserändega nii sisejulgeolekule kui ka riigi stabiilsusele laiemalt. Selle asemel seletavad migratsioonipooldajad viimases hädas, et eesmärk pühendab abinõu. On see ikka nii?
Kas meil on töökäte puudus?
Teemasse süüvides hakkab tunduma, et jutt töökäte puudusest on pigem bluff, mille põhjustab mugavus ja soovimatus tööturu kujundamisega tegeleda. Leian, et olukord vajab parandamist nii riigi kui ka ettevõtjate tasandil."
"29.02.2016, 09:30",arileht,https://epl.delfi.ee/artikkel/73810473/eelmise-aasta-tormised-ilmad-rasisid-elektrilevi-tookindlusnaitajaid-kuid-tuuleenergia-tootmine-kasvas-ligi-viiendiku-vorra,"Eelmise aasta tormised ilmad räsisid Elektrilevi töökindlusnäitajaid, kuid tuuleenergia tootmine kasvas ligi viiendiku võrra","Valdava osa investeeringutest moodustas elektrivõrgu uuendamine ja töökindluse tagamine, samuti paigaldati kaugloetavaid arvesteid ja ehitati uusi võrguliitumisi, teatas Elektrilevi.
Kokku ehitati 2015. aastal 1907 kilomeetrit ilmastikukindlaid elektriliine ja 342 uut alajaama ning elektrinäitude kauglugemisele viidi üle ligi 202 000 majapidamist. Kauglugemisel on kokku 67 protsenti Elektrilevi võrgus asuvatest majapidamistest.
„Eelmisel aastal pingutasime klientidele parema teeninduse pakkumiseks – uuendasime põhjalikult iseteenindust ja avasime neljas linnas klienditeenindused,“ selgitas Elektrilevi juhatuse esimees Tarmo Mere. „Kasutamistrend on tugevalt iseteeninduse poole, kus saab ajast ning kohast sõltumatult olulisemad toimingud vaid minutitega korda ajada.“ Lisaks on Elektrilevil kõigis maakondades spetsialistid, kes eelneval kokkuleppel kliente aitavad.
Tormisem aasta, mis tõstis tuuleenergia tootmist ligi viiendiku võrra, tõi tagasilöögi Elektrilevi töökindlusnäitajates. Ilmastikumõjudest haavatavat elektrivõrku ehitati ümber kaabelliinideks kokku 1773 kilomeetri ulatuses, kuid rikete arv kasvas 8 protsendi võrra 19 583-ni, mille tagajärjel tekkis majapidamistele keskmiselt 187 minutit kestev elektrikatkestus. Ühtegi elektrikatkestust ei olnud eelmisel aastal ligi 290 000 majapidamisel ja ettevõttel.
Riketest ligi pool tekkisid nelja ekstreemsete ilmaoludega kuu jooksul. „Põhjanaabrite juures Lappeenranta Tehnikaülikoolis tehtud uuringud näitavad, et tunnetatav elektrikatkestuste vähenemine tekib kui ilmastikukindla võrgu osakaal on tõusnud 75-80 protsendini,“ selgitas Mere, kelle sõnul jõuab Elektrilevi selle eesmärgini järgmise kümne aasta jooksul. „Viie aasta tagust rikete arvu, mis ületas kolmekümmet tuhandet, tänasega võrreldes võib tunda mõõdukat rahulolu, kuid eesmärk on stabiilselt mitte rohkem kui 10 000 riket aastas.“
Möödunud aasta suurimad elektrivõrgu töökindluse parandamiseks tehtud investeeringud olid Paldiski, Põltsamaa, Kullamaa, Võru, Jõhvi, Karksi-Nuia ja Kose piirkonnaalajaamade täielik uuendamine.
Viimase viie aasta jooksul on Elektrilevi võrguteenuse osutamiseks kokku investeerinud 472 miljonit eurot."
"06.01.2020, 00:00",sport,https://epl.delfi.ee/artikkel/88566661/saaremaalt-lahkunud-urmas-tali-silmakirjalikkust-ja-kahepalgelisust-on-sporti-juurde-tulnud,Saaremaalt lahkunud Urmas Tali: silmakirjalikkust ja kahepalgelisust on sporti juurde tulnud,"Asjad juhtusid näiliselt väga kiiresti. Pühapäeval kaotati karikafinaal Tartu Bigbankile 2 : 3, esmaspäeval otsustati Urmas Tali teenetest loobuda, teisipäeval sai uudis avalikuks ja juba neljapäeval hõigati välja uus juhendaja – kreeklane Ioannis Kalmazidis.
Mõni võrkpallikommentaator jõudis teatada, et kui Saaremaa eesmärk oli võita kõik kolm kodust karikat, pole sellise kiire ja jõulise reaktsiooni üle põhjust imestada. Ent kui sündmustesse süveneda, selgub, et asendajat hakati otsima tegelikult enne finaalmängu. Ka klubi mänedžer Hannes Sepp tunnistas, et ilmselt oleks treenerit vahetatud ka võidu puhul. Ehk saarlaste otsus sündis olukorras, kui hooaja 18 ametlikust mängust oli kaotatud vaid üks – Balti liigas 3 : 2 Jēkabpilsile. See pole tava- ega ootuspärane.
Tabasime Tali telefonitsi laupäeval, kui 49-aastane mees astus pärast kahe ja poole aastase koostöö lõppemist Kuivastus praamile ning hakkas parasjagu mandrile sõitma. „Lahkun segases meeleolus,” tunnistas saarlastega seitsmest kodusest sarjast neli võitnud Tali ausalt. „Kõike ma täna veel ei räägi, see on ka päevselge. Tunded on kahetised: ühtpidi oli kiire lõpp, teisalt aga põhjus on, nagu on...”
Päev varem klubi juhtidega kohtunud ja viisakalt hüvasti jätnud Tali valis intervjuuks kuldse kesktee – otseselt tuld ja tõrva ei sülitanud, kellelegi personaalselt näpuga ei näidanud ning päris kõike hingelt ära ei rääkinud, samas ei mananud ta ette ka võltsnaeratust ega piirdunud üksnes poliitiliselt korrektsete selgitustega.
Üle-eelmisel hooajal pidi Tali meeskonna nullist üles ehitama. See õnnestus suurepäraselt, võideti nii Eesti meistrivõistlused, karikasari kui ka Balti liiga. Seevastu eelmisel hooajal ei õnnestunud Saaremaa komplekteerimine enam nii hästi, näppude vahele jäi karikasarja võit, Balti liiga hõbe ja Eesti tšempionaadi pronks. Eesti rikkaima ja ambitsioonikaima volleklubi jaoks oli seda vähe, juba siis kaaluti Talist loobumist, kuid otsustati siiski temaga jätkata. Seda ootamatum oli meelemuutus olukorras, kui hooaja alguses astuti võidult võidule ja ka eurosarjas jõuti 16 hulka.
Kokkuvõttes jääb mulje, et sedapuhku vallandasid treeneri mängijaid. Vähemalt tekkis (osal) mängijatel erinägemus, rahulolematus treeningutega ja lõpuks maksis see Talile töökoha. Kas nii? „Otseselt ei saa seda öelda, aga näib, et sellise vallandamise jooni on kõvasti sees. Ma ei saa sajaprotsendilise kindlusega seda öelda, sest detailidest me lõpuni ei rääkinud. Aga tundus, et mõne mehe arvamus maksis rohkem kui minu tegemine,” nentis Tali.
„Mõnele läks liiga palju tähelepanu, teistele vähem. See teine pool oli häiritud. Räägiti sellest aga rohkem mänedžmendiga ja lõpptulemus oli selline,” avaldas Tali tausta. „Treeningutega on nii, et mõni mõtles, et kui igal pool mujal on nii, siis siin on ka nii. Mul oli mängijatega kõigiga kontakt olemas. Aga asjal oli see... Tundub, et rääkisime võib-olla omavahel ühte, aga selja taga teist juttu. Kõige kurvem on see, et kui hakkad üksi jääma, siis jäädki üksi. Lõpuks oli lihtsam lõigata üks pea.”
Sepa selgitusest jäi peaasjalikult kõlama mõte, et tiim pole sel hooajal näidanud komplekteeritusele vastavat mängu ja osa pallurite võimeid pole suudetud avada. Eelkõige pidas ta ilmselt silmas Javier Jimenezt, kes tegutses 2016. aastal Rio de Janeiro olümpial Kuuba koondise kaptenina. „Võrreldakse ju hooaegadega, kui ta oli selgelt parem. See jäi mõnevõrra arusaamatuks,” kehitas Tali selle jutu peale õlgu.
Mida sina sellest kõigest õppisid? „Seda, et spordimehelikku ausust on jäänud vähemaks, silmakirjalikkust ja kahepalgelisust on juurde tulnud. See pole minu arust õige. Aus asjaajamine on see, mis teeb seisu paremaks. Silmakirjalikkusega pikka pidu pole, ühel hetkel saab see ring täis.”
Ühe järelduse tegi Tali toimunut vaagides veel: „Arvan, et olin ise mõnes mõttes liiga leplik, kirjutasin alla muutustele, mis välja pakuti. Pean silmas muutusi, mis hooaegade sees toimusid. Kes tuli, kes läks. See lõi rütmi sassi ja fookuse paigast.”
Asendajaks EM-hõbe
Saaremaa VK uueks peatreeneriks sai Kreeka ja Rootsi kodakondsusega Ioannis Kalmazidis (51).
Kalmazidis kasvas üles Rootsis, esindas seda riiki sidemängijana 150 korda, parimateks saavutusteks oli 1989. aasta EM-hõbe ja Souli olümpia seitsmes koht. Peale selle on ta mitmekordne Kreeka karika ja meistrivõistluste võitja. Treeneritööd alustas 2007. aastal Thessaloniki Iraklise abitreenerina. 2010. aasta detsembris sai temast Olympiacose peatreener, kohe võideti meistritiitel ja ta tunnistati Kreeka aasta treeneriks. Kreeka meistriks ja karikavõitjaks on tulnud ka Thessaloniki PAOK-i peatreenerina, kus juhendas ka praegust Saaremaa mängijat Javier Jimenezt."
"05.04.2017, 00:08",uudised,https://epl.delfi.ee/artikkel/77786700/postimehe-ajakirjanikud-saatsid-dikteeriva-juhtimise-kohta-margukirja,Postimehe ajakirjanikud saatsid dikteeriva juhtimise kohta märgukirja,"Postimehe ajakirjanikud andsid ettevõtte juhtkonnale üle osakondade esindajate allkirjastatud kirja, milles nad heidavad juhtkonnale ja reklaamiosakondadele ette liigset sekkumist toimetuse töösse. Sisuliselt tähendab see allakirjutanute sõnul, et juhtkonna tasemel öeldakse ette, kellest tuleb kirjutada kriitilisi artikleid ning milline peab olema artiklite toon ja pealkiri.
Peamine etteheide puudutab reklaami ja turunduse diktaati: ajakirjanikelt oodatakse Eesti Meedia kontserniga seotud ettevõtetest positiivsete artiklite kirjutamist. Suures osas puudutab see Kanal 2 saadete promomise nõuet Postimehe veebiväljaande eesotsas ehk olulisemate uudiste seas. Sellise nõudmise esitas Eesti Meedia müügidirektor Rivo Põldoja, kes soovis, et Kanal 2 saatest „Väikesed hiiglased” tehtaks Postimehe veebi etteotsa hulk eraldi lugusid.
Toimetuste esindajad osutavad Postimehe omanikfirma Eesti Meedia juhatuse esimehele Sven Nuutmannile. Nii mõnigi ERR-iga vestelnud ajakirjanik tõdes, et kunagi varem toimetuse ajaloos ei ole nad tunda saanud nii agressiivset sisusse sekkumist.
„Teadaolevalt esimest korda Postimehe ajaloos meile öeldakse, millest ja kuidas kirjutada. Meile dikteeritakse, kes tuleb n-ö liistule tõmmata ja kui kriitiline peab artikkel olema. Meile öeldakse, milline peab olema mingi loo pealkiri; me ei tohi kirjutada neutraalselt konkurentidest,” öeldi kirja mustandis. Lõplikus versioonis, mis Nuutmannile üle anti, vähendati emotsionaalsust. Kiri anti juhtkonnale üle 27. märtsil.
Eesti Meedia sisu- ja programmidirektor Hanno Tomberg ütles ERR-ile kommentaariks, et konflikt on lahendatud. „Rääkisime toimetusega need teemad eelmisel nädalal läbi ja siin ei olegi rohkem midagi kommenteerida. Siin ei ole mitte mingit konflikti,” teatas Tomberg.
Postimehe peatoimetaja Lauri Hussar leiab, et ühinevates organisatsioonides tekitavad uued olukorrad ikka pingeid, mida tuleb maandada.
„See, et toimetus armastab kirjutada kirju, on Postimehe toimetuses tavaline. See, et me oleme üks kontsern ja see kannab Eesti Meedia nime, siis see tähendabki, et me peame oma tegevusi ühtlustama. Kui meil on unikaalset telesisu, siis me peame seda paremini välja mängima,” selgitas Hussar. Ja lisas: „Ma pean ajakirjanike pahameelt põhjendatuks, arvestades seda, et kindlasti tuleb neile ühinemisega seotud teemasid selgitada.” Sven Nuutmann jäi ERR-ile kommentaari küsimiseks tabamatuks."
"03.11.2017, 17:37",kultuur,https://epl.delfi.ee/artikkel/80048506/tonis-lukas-mu-tulevik-on-roosiline,Tõnis Lukas: mu tulevik on roosiline!,"Kõnnime Tõnis Lukasega (55) enne intervjuu algust ERM-i püsinäitusel. Direktor peatub ikka ja jälle, et vastata kellegi tervitusele, millest kumab läbi kahetsus tema lahkumise pärast. Maja peal Lukast armastatakse ja tal on raske minna.
Arvan, et see oli varem kokku lepitud, kes konkursi koosseisust võitma peab. Selle nimel oli pingutatud, tehtud komisjoni koosseis ja püüti hoida riigikontrolör Alar Karise kandideerimist viimase hetkeni saladuses, et lõpuks tema kui võitja välja kuulutada. Arvan, et see oli lihtsalt etendus, mida meile avalikult anti.
Etenduse lavastaja oli muidugi riik. See tähendab Paavo Nõgene, kes enda meelest kehastab üha rohkem ka riiki.
Eesti Rahva Muuseum on nii suur asi, et seda on väga raske bürokraatlikult kirjeldada ja hõlmata. Arvan, et ametnikud jäid sellega jänni ja me kasvasime ministeeriumil üle pea, olles liiga iseseisvad. Nad nägid meis tavalist riigiasutust, aga tegelikult on Eesti Rahva Muuseum fenomen, fenomenaalne asutus, kogu rahva oma.
Meie käitusime nii, nagu Eesti Rahva Muuseumile peaks kohane olema – mida lähemal toimumispaigale otsuseid langetatakse, seda paremad need on. Tähelepanu meile tekitas aga rivaliteeditunnet ja ministeeriumi kantsler arvas, et parem on meid ohjes hoida ja meile koht kätte näidata, et me liiga üle pea ei kasvaks.
Meil on seisukohad paljudes asjades ja küsime ka riigilt garantiisid, kui midagi teeme. Näiteks kui telliti Tartu kunstimuuseumi kogude meie majja paigutamiseks hoidlasisustus ja lepiti kokku, et selle võrra suureneb ERM-i üürimakse RKAS-ile kui maja omanikule, tahtsin mina garantiikirja, et ministeerium kui tellija maksab ka tulevikus, s.t eraldab ERM-ile lisaraha. Ministeerium pidas sellist garantiiküsimist liigseks uljuseks. Selliseid arutelusid, kus muuseumil oli oma seisukoht, oli teisigi.
Kaugelt vaadates ei pruugi ERM-i kõik vajadused kätte paista. Pigem oligi see ministeeriumi valearvestus. Selle asemel et näha ERM-is meie rahva tähtasutust, peeti seda bürokraatlikuks arvamusrivaaliks ja taandati kõik tavabürokraatia tasandile. Kuna hea peremehena pidime argumenteerima teistsugust vaatenurka, sai ministeeriumil ühel hetkel liig ja nad arvasid, et parem oleks teha lihtsam, rohkem talla all ja laisem lahendus.
Kantsler ilmselt koostas ministrile komisjoni koosseisu, mida tema kontrollis läbinisti. Sellest piisas, et asi ära otsustada.
Konkursitingimustes oli kirjas, et ametisse astumise aeg on konkreetselt 22. jaanuar 2018. Sellest ei võinud ju aru saada nii, et ta ise otsustab, millal suvatseb ametisse tulla. Seaduse järgi ei saa riigikontrolör jaanuarikuus ametisse astuda.
Ja nüüd kuulen, et kandidaat, kes võitis, valib ise ametisse astumise aegu. See on ju konkursitingimustega vastuolus!
Ka komisjoni koosseisu ja konkursikuulutuse otsust ei olnud käskkirjaliselt dokumendiregistris jne. Sellistest asjadest võib tuletada kui mitte kokkumängu, siis vähemalt kultuuriministeeriumi korralagedust. Dokumendid pole korras. Eelmise konkursi käskkirjad on dokumendiregistris olemas, praegu seal neid pole. See kõik tekitab umbusku.
Kui nii edasi mõelda, võib ju tuletada, et mul ei lastud ametis jätkata, sest Paavo Nõgene eesmärk on mind tagasi poliitikasse suunata.
Eks inimesi, kes ütlevad, et neil on mingi roll, võib tõesti olla. Parteid tahavadki ju näidata, et nendeta ei kasva rohi ka!
See, et ma erakonnast välja astun, oli ette teada, aga minu kandideerimine oli üllatus. Sellest teadsid peale minu ainult kaks inimest: minu naine Liina ja [ERM-i eelmine juht] Krista Aru.
Olen majaga pikalt väga hästi kursis olnud. Olen ERM-i sõprade seltsi juhatuse liige ja ka enne olnud Eesti Rahva Muuseumi direktor, nii et tunnen seda maja läbi ja lõhki. Oleksin ka järgmisel perioodil kogu oma energia siia pannud. Minu eesmärk pole olnud poliitikasse tagasi minna, vaid Eesti Rahva Muuseumi edasi ehitada.
Eesmärk oli valida direktor. Tavaliselt on komisjoniliikmed natuke avarama mõtteviisiga ega lase isiklikke sümpaatiaid või ebasümpaatiaid otsustamisel liigselt ette manada. Ei valitud ju muuseumi pressiesindajat.
See kiri oli töötajate toetusavaldus mulle. Sain sellest teada siis, kui ametiühingu korraline koosolek oli otsustanud sellega tegelema hakata. Olen viimane, kes hakkab endale ise toetust korraldama, nagu püüti muljet jätta. Tõenäoliselt Tarand aitas algdokumenti kirjutada, sest ta on hea sulega ja tema poole pöörduti, ma ei näe siin midagi problemaatilist. Ma tänan oma inimesi, et selline tunnustus tuli.
Eesti üliõpilaste seltsi liikmeid oli Eesti Rahva Muuseumis ka enne seda. Seltsist muuseum paljuski ju omal ajal välja kasvas – Jakob Hurt, Oskar Kallas jne. See on ajalooline järjepidevus, näitab inimeste huvisid ja suhtumist rahvuslikku ideesse. Mina praegu EÜS-i ei kuulu.
Ei.
See on minu isiklik asi.
EÜS on lipu omanik ka praegu ja annab seda meile kasutada. Kui rääkida ekspertiisist ja lipu ajaloo uurimisest, siis selts on oma lipuga kõige rohkem tegelenud. Kust ikka trükiseid tellida, kui mitte organisatsioonilt, kes teemat valdab? Siin ei ole mõtet tonti näha.
Kui keegi suhtub pahatahtlikult, võib igasuguseid motiive kokku korjata. Meil oli eelmisel aastal murranguline periood, kus väga lühikese ajaga, peaaegu üleöö muutus kolm olulist asja: asukoht, organisatsiooni mudel ja muuseumi roll. Tegevuste mahud kasvasid kümneid kordi. Murranguaeg ongi nii suurtel organisatsioonidel alati väga keeruline. Ja tulla auditiga kontrollima ja teha järeldusi, nagu oleksid need probleemid meil ka aasta hiljem, on pehmelt öeldes uskumatu. Üleminekuaja raskused on üle elatud, auditis toodud märkused ei ole enam probleem.
Kõigepealt tooksin esile kogu maja tõelise Eesti Rahva Muuseumi vaimuga täitmise. See tähendab organisatsiooni töölerakendamist, nii et inimesed on oma tööst vaimustuses, teevad seda suure innuga. Seda märkavad ka külastajad ja siin majas on tõesti hea aura. Oleme osanud siia hinge sisse puhuda.
Teiseks oleme suutnud majandada nii, et tänu lisa- ja kommertstegevustele on meil päris suur majandusettevõte, millega oleme märgatavalt toetanud oma põhitegevusi: teadustegevust, näituseid ja arendust. Muuseum peab arenema iga päev – kui me ei arene ega mõtle tulevikule, oleme kolme aasta pärast juba vananenud. Ainult riigi rahastusest jääb kindlasti väheks.
Ja kolmandaks on meie külastajad rahul, et ERM on avatud kultuurikeskkond, kus toimub palju asju. Oleme eestlastele andnud põhjust olla eesti kultuuri üle uhke ja pakkunud eesti rahvale tulevikukindlustuse.
ERM-i finantseerimisloogika ei tööta hästi selle kasuks, et oleksime teadusasutus, aga meie teaduslik väljund on tohutu. Meil on igal näitusel sadu tuhandeid vaatajaid. Seda, et sel on ka teaduslikult korralik tase, näitab rahvusvaheline evalveerimine, kus saime sel aastal tunnustatud humanitaaria ja kunstide valdkonnas.
Aga meie ambitsioonid on suuremad ja laiendame oma spektrit. Nüüd, kui meil on näitused suures mahus tehtud, saavad teadlased rohkem konverentside ja artiklitega tegeleda. Rahvusvaheliselt on meil palju koostööprojekte. Meie rikkus on kogud. Nende teaduslik uurimine ja vääristamine on meie põhiasi.
Uus teema on toidukultuuri uurimine. Oleme mõned meie teadurid profileerinud just sellesse valdkonda, et toidukultuuri uurimises rahvusvaheliselt palju rohkem pilti tulla.
Meil on ligi 20 teadusdistsipliini teadlastega üle Eesti igapäevane koostöö. Näitused on tehtud üle saja teadlase koostöös – bioloogid, keemikud, füüsikud, arheoloogid, etnoloogid, keeleteadlased, ajaloolased. Meil on väga multidistsiplinaarne teadustöö.
Kogude digiteerimise tempo on olnud väiksem, sest kolisime. Aga meie eesmärk on oma kogud digiteerida ja rahva käsutusse anda. Kõik kogud, mis on rahva omanduses, tuleb rahvale avada ja tulevikus kasutatavaks teha, kui need pole mõeldud kommertstegevuseks.
Ei. Me ei saa oma esemekogusid avada enne 2018. aastat. See töö on väga suur. Aga arhiivi ja fotokogu avame selle aasta lõpuks. Raamatukogu on juba avatud. Üleminekuaeg veel kestab mõned aastad.
Kogude avamine võimalikult süsteemselt ja kiiresti. Kuidas digiteerida? Teadustööga tuleb edasi tegeleda ja luua tingimused teadusdirektorile. Oleme olnud tublid näituste tegijad, aga peame tulevikus pakkuma senisest rohkem rahvusvahelisi virtuaal- ja rändnäitusi, mis maailmas eesti kultuuri tutvustaksid.
Miljoni asjaga tuleb kursis olla. Tal on palju tublisid abilisi, aga direktor peab seda orkestrit koos hoidma. See on põhiline ülesanne, et kõik valdkonnad oleksid tasakaalus. Et ükski ei tunneks, et on alaarendatud. Orkestris peavad kõik pillirühmad saama oma rolli välja mängida. Sellise suure masinavärgi puhul polegi see nii kerge.
3 001 800 eurot. Oleme praegu graafikus ja plussis. See oli väga ambitsioonikas, vanades tingimustes ei teeninud me ju midagi.
12–15% on väliskülalisi, neist 45% soomlasi, 25% lätlasi. Alguses oli tavalisest rohkem jaapanlasi ja prantslasi, sest arhitektide kollektiivis oli üks jaapanlane, kes tegi väga head kihutustööd, ja saime Prantsuse arhitektuuri Grand Prix’ auhinna, mis antakse välja iga kahe aasta tagant. Venelasi käib vähem, aga kaugemal elavad inimesed jõuavadki hiljem.
Nüüdseks on meie 320 000 külastaja hulgas umbes 250 000 esmakülastajat. Palju müüakse perede aastapileteid ja on korduvkülastusi. Meie eesmärk on, et inimesed käiksid siin edasi. Selleks tuleb programmi ja tehnoloogilist taset arendada ning sisu järjest huvitavamaks teha.
Tuleb ka turundada. EAS otsustas loobuda otsesest Soomele mõeldud turunduspoliitikast – see on meile halb, sest Soome on lähiaastatel kindlasti meie turg. Võtame Soome puhul ise initsiatiivi ja kavatseme teha soomekeelse veebilehe.
Kui mul nüüd energiat vabaneb, hakkan tõenäoliselt ühiskondlikes asjades kaasa rääkima laiemas spektris. Seni tegin seda Eesti Rahva Muuseumi direktorina, et muuseumi teemad kõlaksid, aga nüüd on mul on Eesti tuleviku jaoks paar võtmeteemat, mille pärast mul süda valutab. Üks neist on eestikeelne haridus. Tahan kindlustada, et ka järgmistel eestlaste põlvkondadel oleks õigus Eestis oma emakeeles haridust omandada.
Vaadates kõrghariduse viimase aja tendentse, paistab doominokivide langemine kaunis lähedal olevat. Kes vähegi tulevikku oskab vaadata, näeb ülikoolide jõulist ingliskeelestumist. Kui ülikoolid eestikeelse hariduse keskustena langevad, lõpetab ka eesti keel kultuurkeelena. Üks meie taasiseseisvumise argumente ju oli, et hoiame hariduse eestikeelsena. Eesti Vabariigi loomise ajal eestikeelse kõrghariduse ülikooli rajamine oli ju tohutu rahva võit. See on meie iseseisvuse alus.
Kahjuks loodi tasuta kõrghariduse mudel sellisena, et see oli lihtsalt retooriline sõnakõlks. Tegelikult loodi tingimused, kus väikesi õpperühmi ei saanud enam magistriõppes teha. Tallinna ja Tartu ülikoolis jäid õpperühmad alla normi ning eestikeelseid erialasid hakati kaotama. Nende asemele tehtud ingliskeelsed õppekavad ei ole tasulised, vaid makstakse kinni Eesti maksumaksja raha eest. Isegi rahvusprofessuuridega seotud õppekavadel on toimunud ingliskeelestumine. Selliste tingimuste loomine oli tõesti lühinägelik.
See probleem puudutab kogu meie kultuurilist arengut. Sellest peab rohkem rääkima, eesti keele positsiooni eest tuleb võidelda ja sinna lisarahastust panna. Igal eestlasel peab olema võimalik Eestis eesti keeles õppida. Ma näen, et selle asjaga ei tegeleta praegu piisavalt, hakkan sellega kindlasti lähiajal rohkem tegelema.
Kutseid tõesti on, aga kui ma räägin sellistest tõsistest teemadest, ma ei mõtle ühegi partei peale. Minu erakond on eesti keel. Ja seda kõiges.
Olen oma elu teinud nii, et pühendan oma energia Eesti Rahva Muuseumisse. See oli võimalik eelmise reedeni. Nüüd tuleb mul energia kuhugi mujale suunata. Olen ühiskonnatundlik inimene ja näen Eestis asju, mida parandada.
Olen saanud kogemuse võrra rikkamaks. Väga kasulik on vahepeal käia poliitikast ära päris tööl ja näha, kuhu süsteemid arenevad. Praegu näen, et riigimasin on arendanud välja bürokraatia, mis kohati takistab päriselu.
Aga kui naljaga vastata, siis tundub, et kõige huvitavam oleks minna kultuuriministeeriumisse, sest liigselt bürokratiseerunud kultuuriministeerium tuleb panna uuesti oma valdkonda teenindama, et ta selle arengut hoopis ei takistaks.
Mõtlen, kuidas end reaalselt rakendada ja oma oskusi mingil muul ametikohal kasutada. Nii et võib öelda, et ma vaatan ringi. Kui kellelgi on huvitavaid ideid, palun pakkuda mulle! Hea meelega kaaluksin, sest mu tulevik on avatud. Ja see on pikk ja roosiline!
ERM-i juhi valis sõltumatu komisjon
Neli aastat kehtinud õigusakti alusel on valitud mitme riigimuuseumi juhte ja ühelgi varasemal korral ei ole konkursi tingimusi vaidlustatud. Ka nüüd, ERM-i direktori konkursi ajal, ei vaidlustatud konkursi tingimusi ega kultuuriministri allkirjaga kinnitatud konkursi komisjoni koosseisu hetkeni, kui meediasse jõudsid teiste võimalike kandidaatide nimed. Kultuuriministeerium lähtus konkursi ajal õigusaktis sätestatust ega kinnitanud või lükanud ümber mingit informatsiooni kandidaatide kohta, ehkki seda korduvalt ministeeriumilt sooviti ja küsiti.
Tuvastatud põhjus, miks see konkreetne ministri käskkiri komisjoni koosseisu kohta ei ole leitav, on selles, et dokumendi liik on 2012. aastaga võrreldes muutunud (nüüd on tegemist personalikäskkirjaga, varem oli dokumendi liik üldkäskkiri). Mõistetavalt ei kuulu kõik personalikäskkirjad avalikku registrisse. Just praegu toimub ministeeriumis üleminek uuele dokumendihaldussüsteemile ja seetõttu ka uue registri seadistamine, mis peaks selle küsimuse lahendama.
Konkursi komisjon tegi oma otsuse kohalolijate konsensusega, kõik komisjoni liikmed on oma otsustes sõltumatud. Kuivõrd eespool viidatud õigusakt puudutab juhi valimist just riigimuuseumile, kõnealusel juhul ühele kesksemale institutsioonile, nagu on ERM, vastutab konkursi igakülgse õnnestumise eest mõistagi riik, mida kõnealusel juhul esindab kultuuriministeerium.
Alar Karise ametisse astumise täpse aja ja muude tingimuste kohta on ka varem öeldud, et see selgub läbirääkimiste käigus. Alates 22.01.2018 saaks uus juht tööd alustada."
"07.10.2017, 00:05",lp,https://forte.delfi.ee/statja/79703454/marten-kuningas-idast-fridast-prussidest-ja-sormusest,"Marten Kuningas Idast, Fridast, prussidest ja sõrmusest","1996. aasta Volvo 850 2,5 TDi. Kombi.
Meeldib, et on palju ruumi. See auto on mul korduvalt kolida aidanud. Olen vedanud diivaneid, madratseid, kappe, toole, laudu, vaipu, kolmemeetriseid prusse. Rääkimata bändikolast. Kõige selle juures on tal väga väike kütusekulu: keskmiselt 6,3 l / 100 km. Ta on ka mugav ja stabiilne – pikkadeks sõitudeks hea, kuid piisavalt väle ka linnakeskkonnas. Helisüsteem võiks parem olla. Praegusega jääb enamik sagedusi kuulmata. Kuigi turbo toimib hästi, meeldiks mulle, kui paigaltsööst oleks kiirem.
Kõnealune. Enne seda oli mul sõber Madis Ligemaga kahe peale samuti universaalkerega Volvo 240 – 1992. aastast, nimeks Ida. Ühel päeval tuli mõte, et ostaks auto. Kusjuures Madisel polnud siis veel lubagi, kuigi sohvrina oli ta juba pädev. Palju ei möödunud, kui ostsime teise Volvo 240, sedapuhku 1983. aasta sedaani, nimeks Frida. Läks veidi rohkem aega ja saime mõlemad aru, et kahekesi kahe auto pidaja olla pole mõtet. Sõitsin vahepeal kaks aastat jalgrattaga, kuni ostsin praeguse Volvo.
Esimesed sulavad kõik üheks pildiks, kuidas roolin isa süles mööda külavaheteid.
Pimedad talvised sõidutunnid Tallinna tänavail. Mäletan, et mulle ei meeldinud, kuidas lume ja lörtsiga ei eristanud enam sõiduradu, kaotasin orientiiri.
Kiiruse ja mugavuse mõttes meeldib Tallinna-Narva maantee. Sõidan seal iga nädal marsruudil Käsmu-Tallinn. Ilus on Käsmu-Tartu ots, mis läheb Väike-Maarja tagant mööda Piibe maanteed. Lõuna-Eestis olen vähe sõitnud, kuid meenuvad kõik need kuppelmaastikuga teed. Viljandi ümbrus meeldib.
Tallinna-Tartu maantee ei vaimusta, Tallinna-Pärnu maantee on ka üsna väheütlev. Tallinnas ei meeldi Kalamajaga seotud sõidud. Keeruline sisse saada, sama keeruline välja saada.
Minu albumit „Praktiline mees” – mine tea, millal osta tahetakse. Siis üht kogumikku rock’n’roll’i klassikutega, pastakat, iPhone’i laadija juhet, kihlasõrmust – mine tea, millal abielluda tahetakse...
Jah. Olen seda korduvalt teinud.
On küll. Kasutan autosõitu sageli demode kuulamiseks. Mõtlen meloodiaid ja sõnu. Kui vaja, õpin uusi lugusid.
Miljardid oleks Škoda Octavia – populaarsuselt teine pärast seda, mis iganes parasjagu popim on (Nissan Qashqai).
Doktor Normal oleks 1990. aasta Ford Scorpio 2.9 V6 143kW."
"28.04.2015, 02:32",arileht,https://epl.delfi.ee/artikkel/71323275/eesti-esimese-3d-printeri-maaletoojad,Eesti esimese 3D printeri maaletoojad,"Fotod: Rauno Volmar

Ettevõtmine sai alguse paar aastat tagasi hoopis freespinkidest. „Mul oli vaja juriidilist keha freespingi müümiseks. Läksin siis Kersti juurde jutuga, kas ta saab mind natukene aidata firma loomise juures, sest see oli mulle täiesti võõras maailm,” räägib EDM-is tootearenduse eest vastutav Matis Averin, kuidas kaks täiesti erineva taustaga noort kokku said ja oma firma tegid.
Matis vastutab kõige eest, mis puudutab masinate ehitamist, ning majandusteaduskonna taustaga Kersti Vatteri valitsusala on müük ja rahaasjad. „Me oleme ilmselgelt erineva kompetentsiga. Matis ehitab masinaid ning raamatupidamine ja muu asjaajamine on minu kaelas,” selgitab Kersti.
Freespingil ja 3D printeril on tehnikavõhikust ajakirjaniku silmis vähe ühist, kuid Matis teeb kiiresti selgeks, et tegelikult on need väga sarnased masinad. Põhiline erinevus on selles, et üks võtab materjali ära, aga teine paneb seda juurde.
Ka 3D printereid ei ole sugugi ainult ühte tüüpi. EDM Machinery kasutab oma printerites nn FDM-tehnoloogiat. See tähendab, et detaili valmistamiseks paigaldatakse sulatatud plasti kihthaaval läbi peene otsiku, järgides soovitud mudeli läbilõikeid. Tegemist on kõige levinuma tehnoloogiaga, sest toormaterjal on võrdlemisi odav ja mudeli valmistamine võtab küllaltki vähe aega. Ärilehe külaskäigu ajal valmis masinas paari-kolme sentimeetri kõrgune miniatuurne vaasike.
Peale FDM-tehnoloogia on olemas ka n-ö laserpaagutamine, kus võimsa laseriga sulatatakse kihthaaval plasti, metalli, keraamika või klaasi pulbrit terviklikuks mudeliks. Kolmas levinum meetod on stereolitograafia, mis kasutab printimise toormaterjalina kindla lainepikkusega valguse käes tahkuvat vedelat polümeeri.
Tartu ülikoolist välja kasvanud EDM Machinery arengus on praegu murranguline aeg, sest just sel nädal valmib neil esimene partii 3D printereid. Tee sinnani ei ole olnud lihtne. Printeri prototüübi valmistamiseks kulus Matisel veidi üle aasta, sest väga palju oli vaja katsetada ja õppida. EDM-is valmistatud printer maksab umbes 3000 eurot, aga sama tehnoloogiat kasutavate printerite hinnad võivad ulatuda 25 000 euroni. Kõige odavamad printerid maksavad alla 200 euro, kuid nende suur miinus on see, et printida on võimalik ainult üks kord.
Kolmemõõtmelisi asju printiv 3D printer on seade, millega saab CAD-failist (kavandist) tekitada kolmemõõtmelise eseme.
Prinditud detaili saab kasutada prototüübina toote disaini arendamiseks, valuvormide valmistamiseks ja mudelite koostamiseks. Levinuim valmistamismeetod on detailide kasvatamine kihtide kaupa, lisades uut materjali varem paigaldatud kihile. Peamine detailide valmistamise tehnoloogiate erinevus seisneb selles, kuidas materjali kihte üksteise peale paigaldatakse.
"
"10.08.2020, 19:05",valismaa,https://epl.delfi.ee/artikkel/90691185/rootsi-pole-koroonarindel-enam-euroopa-valge-vares,Rootsi pole koroonarindel enam Euroopa valge vares,"Pikka aega vastuvoolu ujunud Rootsi ei jäta koroonaviirusega võideldes enam sedavõrd erandlikku muljet kui kevadel. Paljudes Euroopa paikades kehtivad praeguseks lõdvemad piirangud kui Rootsis ja üheksa Euroopa riigi praegused nakatumiskordajad ületavad Rootsi oma.
Rootsis palutakse koju jääda kõigil, kes tunnevad end vähegi haigena. Peale selle peaksid kõik, kelle amet seda võimaldab, töötama kodus. Koguneda tohib endiselt vaid kuni 50 inimest korraga. Piirangute karmust mõõtva Oxfordi ülikooli uuringu järgi kehtisid esmaspäevase seisuga näiteks Prantsusmaal, Austrias, Horvaatias, Norras, Soomes ja ka Eestis leebemad piirangud kui Rootsis.
Juuni lõpust hakkas koroonaviirusega nakatumine Rootsis kiiresti vähenema. 28. juunil registreeriti miljoni elaniku kohta 127,7 haigestumist, kuu aega hiljem kõigest 18,6. Viimastel päevadel on siiski olnud märgata kerget suurenemist.
„Juhtumite väike kasv on sügisel enam-vähem vältimatu. Tõesti ei usu, et arvud hakkavad nüüd pidevalt kerkima ja jõuavad samale tasemele kui kevadel,” teatas Rootsi peaepidemioloog Anders Tegnell hiljuti.
Aprilli keskel suri koroonaviiruse tõttu üle saja inimese päevas, augusti alguses üks inimene päevas.
Ka koroonast põhjustatud surmajuhtumeid on Rootsis viimaste kuude jooksul pidevalt vähemaks jäänud. Aprilli keskel suri koroonaviiruse tõttu üle saja inimese päevas, augusti alguses umbes üks inimene päevas. Siiski on Rootsis surnud ligi 5800 positiivse koroonaprooviga inimest. Võrdluseks: Norras ja Taanis on neid olnud üle 600 ja Soomes üle 300.
Rootsi tervishoiuametnike sõnutsi võiks pealinn Stockholm läheneda karjaimmuunsusele, kuid teised epidemioloogid vaidlevad sellele tuliselt vastu, kirjutab Financial Times. „Ei usu, et karjaimmuunsusele saaks loota. Kui Rootsi oma lähenemisnurka ei muuda, siis arvud suurenevad, kuigi mitte endisele tasemele, sest vanurid on nüüd paremini kaitstud,” ütles Rootsi strateegiat häälekalt kritiseerinud viroloog Lena Einhorn. Ta lubas oma mütsi ära süüa, kui aasta pärast on teistes Põhjamaades sama palju koroonaohvreid kui Rootsis.
Karolinska instituudi teadur, epidemioloog Helena Nordenstedt kinnitas juulis BBC-le, et Rootsi teadlaskond ei kiirusta siiski valitud strateegiat üksmeelselt läbikukkunuks kuulutama. „Strateegia eesmärk oli kurvi lamestamine ja see näis toimivat. Pilt paistab tegelikult üsna helge, kui hooldekodud välja arvata,” selgitas ta.
Majandus sai vähem kahju kui EL-is keskmiselt
Rootsi majandust tabas teises kvartalis rängem langus kui kunagi varem pärast teist maailmasõda. Financial Timesi järgi arvab enamik majandusteadlasi üksmeelselt, et karmimate piirangute korral oleks langus olnud veel rängem. Euroopa Liidu keskmise majanduslangusega võrreldes läks Rootsil siiski paremini: Euroopa Liidus kahanes sisemajanduse kogutoodang (SKP) 11,9 %, aga Rootsis 8,6%.
SEB panga peaökonomisti Robert Bergqvisti sõnutsi aitas rootslasi paljude teiste riikidega võrreldes see, et nad olenevad vähem turismist. „Praegu on vara meie strateegia kohta mingeid järeldusi teha. Peame ootama teise poolaastani,” selgitas Bergqvist FT-le. Prognoosi järgi peaks Rootsi selle aasta majanduslangus tulema 4–5%, sama suur langus ootab ka Taanit ja Norrat, kus riik keerati märksa karmimalt lukku.
Hooldekodud on Rootsi koroonastrateegia häbiplekk, sest nendega on seotud märkimisväärne osa surmajuhtumeid. Juuli keskpaigast pärit statistika järgi elas 47% koroonaviiruse tõttu surnud inimesi hooldekodudes ja 25% kodus.
Rootsi tervishoiuameti möödunud nädalal avaldatud andmete järgi jõudis haiglasse vaid väike osa hooldekodude asukaid. Enamiku eest hoolitseti hooldekodudes ja paljud ka surid seal. 5. augusti seisuga oli hooldekodude elanikke COVID-19 patsientide hulgas ainult 5%."
"13.11.2015, 23:55",valismaa,https://epl.delfi.ee/artikkel/72945285/riik-riigis-kremlil-on-tohutult-maid-ja-maju-aga-ka-farme-ja-lasteaedu,"Riik riigis: Kremlil on tohutult maid ja maju, aga ka farme ja lasteaedu","„Venemaa presidendi käsutuses on 20 paleed, villat ja residentsi. USA presidendil on näiteks ainult kaks, sama palju ka Saksamaa juhil, Itaalias on kolm ja Suurbritannias üks. Arvestades, et elavad neis lihtsad inimesed kõrgetes ametites, siis mõistate, milliseid lihtsad inimlikud tunded, kasvõi alateadlikul tasemel, on meie presidendi vastu tema kolleegidel,” kommenteeriti ühel Vene veebisaidil ja leiti, et tagasihoidlik Washingtoni kesklinnamaja ja pealinnast umbes saja kilomeetri kaugusel oleva maamaja asukas peaks tundma kadedust."
"07.03.2017, 00:05",kultuur,https://epl.delfi.ee/artikkel/77454766/kalju-komissarov-jaab-eesti-teatrilukku-opetajana,Kalju Komissarov jääb Eesti teatrilukku Õpetajana,"Teatripedagoogina on Kalju Komissarovi jälg enam kui tuntav, aga see on vaid üks osa sellest, millega ta end Eesti kultuuriajalukku on jäädvustanud. Peale ligi kümne aasta lavakunstikateedri eesotsas (1986–1995) arendas ja vedas ta 1996. aastast Viljandi kultuuriakadeemias teatrikooli, mis toimib nüüd mudelina, kus õpivad ja töötavad koos tantsijad, koreograafid ja teatri loovtehnoloogilise poole eest vastutajad.
Siinsel teatrimaastikul moodustasid omamoodi vereliini õigupoolest Stanislavski, Knebel, Panso ja Komissarov. Seejuures ei lubanud Kalju Komissarov end sugugi viimaseks mammutiks nimetada, ja õige ka. Praegugi juhivad paljusid Eesti teatreid just nimelt tema õpilased: Elmo Nüganen Linnateatrit, Üllar Saaremäe ja Velvo Väli Rakvere teatrit, (peagi küll sellelt kohalt lahkuv) Taavi Tõnisson NUKU-t, Ingomar Vihmar Endlat, Tiit Palu Vanemuist, Piret Rauk Kuressaare Linnateatrit, Andres Dvinjaninov Emajõe suveteatrit. Tartus lõi Viljandi kultuuriakadeemia lõpetanud teatrikursus oma teatri Must Kast, mille üle Komissarov samuti suurt uhkust tundis.
Nii Komissarovi 60. kui ka 70. sünnipäeva kogunesid tähistama paljud endised õpilased Tallinna ja Viljandi teatrikoolidest. Vastavalt Ugalas ja Rakvere teatris peetud sünnipäevad olid talle just õpilaste sealviibimise tõttu tohutult olulised.
Raamatus „101 Eesti teatrisündmust” kirjeldab teatriteadlane Anneli Saro Komissarovi tulekut Noorsooteatrisse: „Kalju Komissarov oli kõigest 28-aastane, kui temast sai Noorsooteatri peanäitejuht. Ta muutis teatri avatuks noortele lavastajatele (Merle Karusoo, Lembit Peterson jt) ja publikut paeluvale poliitilisele sõnumile. Komissarovi ümber koondusid põhiliselt tema enda põlvkonna inimesed ja saali tuli rohkem noort publikut: Noorsooteatrist sai sõna otseses mõttes noorte teater.”
Komissarovi esimene tõsisem poliitilise sisuga lavastus „Protsess” Abby Manni filmistsenaariumi järgi valmis just Noorsooteatris, seal lõi kaasa ka rokkansambel Ruja. Tema poliitiliste lavastuste keskseks teemaks oli ikka ja jälle see, kuidas totalitaarne režiim vaba mõtet lämmatab.
Pedagoogina oli Komissarovile oluline, et tudengid end laiemalt hariks. Nii kritiseeris ta endale omase huumoriküllase teravusega näiteks tänapäeva tudengite vähest lugemust: „Vähe sellest, ta tuleb teatrikooli ja ta pole kordagi ka teatris käinud! Tema ettekujutus teatrist on telekas. Seriaalid. See on kohutav seis. /.../ Sõnavara väheneb üha, nii kaugele, kui pöial ulatub eesti- ja ingliskeelseid silpe toksima. Kas see on tuleviku keel, tahan küsida vahepeal?”
Ja küllap pole Viljandis õppinud teatritudengit, kes ei meenutaks, kuidas Komissarov, teatrirahvale Koma, ikka kohe alguses teada andis, et ega keegi neid ei oota – ise tuleb end vajalikuks teha!
Komissarov tegi paremate tulemuste nimel väsimatult tööd, mitte ei õhanud vanade heade aegade poole. „Vana Irdi üks lemmikväljendeid oli: seal nad istuvad ja ootavad, millal šampinjonid nabast kasvama hakkavad. Nii et see on igal ajal nii olnud. Kui hakkad vanaks saama, siis on kohe päevakorras, et meie ajal oli ikka rohi rohelisem ja naised lahkema anniga,” naeris ta ühes viimastest intervjuudest.
Oma õpilastelt soovis ta, et nende tegemised teda kõnetaksid. „Mind saab kõnetada aga läbi selle, et ma tunnen ära – need on selle maailma probleemid, kus ka mina elan. Sellest tunnen vahepeal puudust,” ütles Komissarov.
Kalju Komissarov
8. märts 1946 – 6. märts 2017
TÜ Viljandi kultuuriakadeemia fuajees on alates tänasest avatud mälestuste- ja kaastunderaamat, mis jääb avatuks kuni Kalju Komissarovi ärasaatmiseni 19. märtsil kell 14 Ugala teatris.
Õpilaste meenutused
„Täna lahkus meie hulgast Suur Mees. Väga paljude Eesti näitlejate, lavastajate, teatrijuhtide Õpetaja. Ka minu Õpetaja. Mees, kelle terav meel, vahe ütlemine ja tingimusteta teatriarmastus on kujundanud Eesti teatripildi selliseks, nagu see täna on. Koma, aitäh, et andsid mulle võimaluse! Aitäh, et sundisid mind olema parem, tähelepanelikum, professionaalsem, vastutustundlikum.” Taavi Tõnisson
„Nägin unes, et Kalju tuli minu juurde ja ütles, et vaata, nüüd tuleb see teatriliidu kongress ja ma ise ei saa minna, nii et keegi peab minu eest ka hääletama. Aga lugu on nii, et minu eest hääletab Nüganen, aga tead, Endel Pärn ka ei saa tulla, sa hääleta siis tema eest.” Hendrik Toompere
„Öösel ei saanud magada, hommikuks oli selge, miks. Kalju, puhka rahus, sa olid minu kõige suurem elukooli Õpetaja ja jääd selleks, võlgnen sulle palju ega unusta seda.” Adeele Sepp
„Armas ja kallis Õpetaja ning Vaimne Isa KALJU KOMISSAROV... Head teed Sulle... Olen väga kurb ja saadan Sind pisaratega teele...” Alo Kurvits
„Ütlen uhkusega, et olin Kalju Komissarovi õpilane. Mulle meeldis, kuidas Kalju õpetas meile, et oluline on olla julge ja ettevõtlik kodanik. Ta pidas tähtsaks seda, et igaühel oleks oma arvamus ja seisukoht, mille eest peab ka argumenteeritult seisma. Ta oli väga hea õpetaja, kes selgitas õpilastele, et me pole tulnud siia maailma lulli lööma, meil on ka ülesanne ja sõnum, mida edastada.” Artur Talvik"
"17.01.2020, 00:05",lp,https://epl.delfi.ee/artikkel/88662753/vene-pilk-miks-teeb-eesti-sputnikust-vene-propaganda-lipulaeva,VENE PILK | Miks teeb Eesti Sputnikust Vene propaganda lipulaeva?,"2019. aasta augustis algatas portaal Propastop lehel rahvaalgatus.ee allkirjade kogumise selle heaks, et töötataks välja raamistik nende .ee lõpuga domeenide ohjeldamiseks, mis saavad toetust välismaalt ning külvavad ühiskonnas konflikte ja levitavad tendentslikku teavet või vaenulikku propagandat. Ettepanek oli sulgeda portaalid baltnews.ee ja sputniknews.ee.
Huvitav, et Venemaal selline kord juba toimib. Näiteks hakkasid 2016. aastast kehtima seadusemuudatused, mille järgi ei tohi väliskapitali osalus Vene meediaettevõtetes ületada 20%. Populaarne uudistevahendaja Yandeks.Novosti lihtsalt ei märgi uudise päisesse venekeelseid, aga välismaist päritolu väljaandeid – mille alla kuulub ka Rus.Delfi.ee.
Meeleavalduste ajal saabuvad Venemaa vähestesse opositsioonilistesse meediaväljaannetese pagunitega inimesed, korraldavad läbiotsimise ja viivad seadmed ära. See juhtus möödunud suvel telekanaliga Dožd ja stuudioga Navalnõi LIVE. Populaarse portaali Meduza toimetusel tuli hoopis kolida Riiga ja avada leht laiendiga .io, et vältida pagunitega inimesi ja saada raha Venemaast sõltumatutest allikatest.
Ometi tundus tükk aega, et kõik need sündmused toimuvad kuskil teisel pool idapiiri ja peaksid leidma kajastust rubriigis „Nende tavad”. Kuid ennäe, 2019. aasta lõpust alates pole see enam sugugi nii.
2019. aasta novembris tühistas rendileandja ühepoolselt uudisteportaali Sputnik rendilepingu ja palus kontoriruumid vabastada. Kaitsepolitsei kutsus kõiki riigis tegutsevaid panku lõpetama selle kompaniiga seotud arveldused. Põhjenduseks toodi portaali omanikule, infoagentuurile Rossija Segodnja kehtestatud sanktsioonid.
Nüüd ripub Sputniku saidil tabloo, mis loendab vaikusepäevi. Kõiki uudiseid illustreerib kaader balletist „Luikede järv”, mida näidati telerist 1991. aasta augustiputši ajal.
Sputnikuga seotud lugu on mõistagi hämmastav. Räägitakse, et kõik algas Dmitri Kisseljovi tõttu. Rossija Segodnjat juhtivale ajakirjanikule, kes on ühtlasi kõigi Sputnikute ülemus igas maailmanurgas, kehtestati Krimmi sündmuste tõttu euroliidu sanktsioonid. See tähendab, et temaga seotud kompaniide tegevus peab olema Euroopa Liidus keelatud.
Aga paar asja siin ei klapi. Esiteks kehtestati Kisseljovile sanktsioonid kohe pärast Krimmi annekteerimist, st 2014. aasta kevadel. Pärastpoole, 2015. aasta märtsis sanktsioone pikendati. Sputnik ilmus Eestisse hiljem, alles 2016. aastal, kuid keegi ei märganud midagi kahtlast.
Tähendab, et kolm aastat tagasi võis Kisseljovil Eestis oma meediakanal olla, aga 2019. aasta lõpus enam mitte? Mis vahepeal muutus? Muidugi, Venemaal armastatakse aeglaste eestlaste üle nalja heita, aga mulle on see alati tundunud kõigest naljana.
Teine ebakõla on mõnevõrra tõsisem. Eestis on kerge vaadata mis tahes Vene telekanaleid. Nad on nii Telia kui ka Elisa pakettides, neid püüavad loendamatud Tricolori taldrikud (näete neid ilmselt nii Lasnamäe kui ka Ida-Virumaa akendel), samuti võib telekanaliga ühenduda interneti kaudu ja kuulata Kisseljovi, Solovjovi, Zeinalova või kelle tahes propagandat nii palju, kui süda lustib. See pole keelatud.
Tunnistame ausalt: kas Sputnik tegeles Vene võimumeelse propagandaga? Iseenesestmõistetavalt. Vaevalt saanuks ta muidu raha Vene riigilt. Aga kas see propaganda oli efektiivne? Kui otsustada portaali külastatavuse järgi, siis vaevalt küll.
Ent kas keelustamine kujutab endast internetis efektiivset relva? Venemaal püütakse blokeerida sõnumiprogrammi Telegram, kuid see ei taha kuidagi õnnestuda. Usutavasti teatakse seal juba selle küsimuse vastust.
Ja viimaks: kas sellised meetodid on siis, kui otsest sõjategevust pole, ühele väärikale demokraatlikule riigile üldse kohased? Vaevalt küll. Hakkasime nüüd järsku Vene propagandaga võitlema? No mis seal’s ikka, ainult et Sputniku kujul valisime küll kummalise vaenlase.
Võimumeelse Vene propaganda laviinis kujutas Eesti Sputnik endast tibatillukest liivatera suurte kivide vahel. Internetis on venekeelsel lugejal võimalik valida terve hulga vaatenurkade vahel. On nii Delfi kui ka Postimees ja Rus.Err. Külastatavuse poolest ei pääsenud Sputnik ühelegi nimetatud Eesti portaalile ligilähedalegi.
Nii et kolm aastat tagasi võis Kisseljovil Eestis oma meediakanal olla, aga 2019. aasta lõpus enam mitte? Mis vahepeal muutus?
Uutel portaalidel on üldse raske kasutajate pärast võistelda. Ka siis, kui neil on Rossija Segodnja rahalised, tehnilised ja kunstilised võimalused. Televisiooniga on veelgi raskem. Eestis on küll venekeelne kanal ETV+, kuid eelarve poolest ei suuda see võistelda üheainsagi šõuga Pervõi, Rossija või NTV kanalis, tervete kanalite rahastamisest rääkimata. Ja ehkki ETV+ katsetab pidevalt uusi võimalusi ja kutsub isegi välismaalt nimekaid saatejuhte (valgevenelane Aleksei Dozortsev, USA passiga venelanna Jelena Hanga), ei küündi tema reiting Vene konkurentidega samasse kategooriasse. Vaevalt see lähemas tulevikus ka muutub.
Ongi paradoksaalne lugu: Kisseljov võib suvalises Eestimaa nurgas ise ekraanile ilmuda ja ähvardada teha Ameerika Ühendriikidest radioaktiivne tuhk. Ja teda vaadatakse. See on nii legitiimne kui ka seaduslik. Kuid portaal, mis ei pälvi oma Eesti konkurentidega võrreldes mingit tähelepanu ning mille peale keegi ei ole eriti kaevanud ja mille suhted Kisseljoviga jäävad üsna kaudseks, on nüüd ise keelu all.
See-eest räägitakse Venemaal nüüd sõnavabaduse puudumisest Eestis, Sputniku peatoimetaja esitab president Vladimir Putinile otse-eetris selle kohta küsimusi ja Venemaa välisministeeriumi pressiesindaja Maria Zahharova tuleb pressikonverentsile kollases (Sputniku värvi) päästevestis. Kui keelustamise eesmärk oli portaalile rohkem tähelepanu tõmmata ja tema töötajatest kangelasi vormida, siis: palju õnne, härrased korraldajad, teil läks see suurepäraselt korda.
Maailmas tuntakse hästi Barbra Streisandi efekti nimelist nähtust. 2003. aastal esitas tuntud Ameerika näitleja Streisand kohtusse hagi, et fotograaf Kenneth Adelmanilt ja saidilt pictopia.com mõistetaks talle välja 50 miljonit dollarit, kuna California rannikut kujutava 12 000 foto seas oli ka tema kodu pilt. Kuni protsessini ei osanud keegi aimatagi, et tegemist on Streisandi koduga (foto kandis numbrit 3850 ja täpsustusi juures polnud). Ent kohtuasi tõmbas veebilehele miljonite tähelepanu, agentuur Associated Press pani pildi enda arhiivi ja sealt jõudis see kogu maailma väljaannetesse. Maailm sai teada, missugune näeb välja Barbra Streisandi kodu.
Ega see ei meenuta teile midagi? Muide, Streisand kaotas kohtuasja ja pidi tasuma fotograafi kohtukulud – üle 150 000 dollari."
"20.03.2018, 00:05",valismaa,https://epl.delfi.ee/artikkel/81477711/parast-suurias-saavutatud-triumfi-seab-turgi-uusi-eesmarke,Pärast Süürias saavutatud triumfi seab Türgi uusi eesmärke,"Üleeile saavutasid Türgi väed ja nende liitlastest mässulised jaanuaris alanud pealetungi põhieesmärgi: vallutasid Süüria loodeosas asuva Afrini linna. Kuu alguses murenema hakanud Kurdi Rahvakaitseüksuste (YPG) kaitseliin oli selleks ajaks täiesti kokku varisenud ja linn jäeti maha peaaegu vastupanuta. YPG kinnitusel alustavad Afrini regioonis varjuvad kurdi üksused nüüd partisanisõda, ähvardades hakata türklasi ja nende liitlasi igal võimalusel kimbutama.
Kurdide lüüasaamine on siiski ilmselge ja tõendab, et YPG võitlejatest Türgi raskerelvastusele ja õhujõududele vastast ei ole. Järgmiseks on Türgi lubanud pöörata tähelepanu ida pool asuvale Manbiji linnale, mida hoiavad praegu enda valduses kurdi enamusega Süüria Demokraatlike Jõud (SDF) koos USA sõduritega. Türgi väidab, et ta olevat eelmise USA välisministri Rex Tillersoniga enne tolle vallandamist kokku leppinud, et kurdi võitlejad lahkuvad linnast ja seal hakkavad patrullima Türgi-USA ühendjõud. USA välisministeerium teatas reedel, et sellist kokkulepet pole siiski sõlmitud. „Kui USA lahkuks koos terroristidega Manbiji regioonist, saaksime probleemi kiiremini ja kergemini lahendada,” ütles Türgi president Recep Tayyip Erdoğan reedel. „Me hävitame need terroristid niikuinii.”
Afrini hõivamine vallandas järjekordse põgenikelaine. Süüria inimõiguste vaatluskeskuse hinnangul lahkus Afrinist ja selle ümbrusest enne pealetungi 150 000 tsiviilisikut. Välismeedia räägib vähemalt kümnetest tuhandetest põgenikest. Ehkki Erdoğan on lubanud, et elanikud võivad peagi ohutult koju naasta, ei ole tulevahetus seda seni võimaldanud. AFP fotomaterjali põhjal rüüstavad Türgi liitlased praegu linna. Pommitamises on hukkunud sadu tsiviilelanikke. Uusi põgenikke on lisandunud ka lõuna pool Damaskuse lähistel, kus sissepiiratud Ida-Ghouta enklaavist on viimastel päevadel üle 20 000 inimese lahkunud valitsuse kontrolli all olevatele aladeled."
"26.02.2016, 00:10",kultuur,https://epl.delfi.ee/artikkel/73783511/jaapanis-ei-tohi-oelda-ei,Jaapanis ei tohi öelda „ei”,"Foto: Lilian Chaubet
Jaapanis on kõik hästi väike, puhas ja lärmakas, meenutab graafik Liisa Kruusmägi oma värsket kunstiresidentuuri. Novembri ja detsembri veetis ta Kofu-nimelises provintsilinnas maalides ja joonistades.
Eilseni oli Kullo lastegaleriis avatud Kruusmäe näitus „Kõik on valmis, aga kuhugi pole minna”, kus kunstnik tutvustas eelmise aasta lõpus loodud töid. Täna avatakse sama näitus Tartus Jakobi galeriis. Osa näitusel eksponeeritud teoseid valmis juba varem, soojenduseks Kanadasse ja USA-sse tehtud reiside käigus. Kahe Jaapanis veedetud kuuga jõudis Kruusmägi aga teha terve saalitäie teoseid: mitu suuremõõtmelist maali, hulga joonistusi, mõne installatsiooni ja video. Piisavalt aega jäi ka kultuurišoki saamiseks riigis, kus peaaegu kõik kombed ja harjumused on Euroopast tohutult erinevad.
Soov Jaapanis kunstiresidendina töötada oli Kruusmäel olnud pikka aega. Lõpliku tõuke andis talle vestlus kunstnik Laura Põlluga, kes veetis kevadel kolm kuud Kofus Yamanashi kunstiresidentsis ja oli kogemusega väga rahul. „Tuli saata avaldus projekti kirjeldusega, mida seal teha tahad, ja residentsi juhataja langetas otsuse. Valida sai ühe kuni kolme kuu pikkuse aja, peale oma projektiga tegelemise tuli osaleda töötubades ja suhelda kohalikega. Nende põhieesmärk oligi kogukonda, Kofu inimesi residentuuripaika kaasa haarata, meil käis seal pea iga päev keegi rääkimas või midagi teha aitamas.” Samuti saatis ta kandideerimisavalduse Tokyo siiditrükibiennaalile (pealinn asub Kofust kahetunnise rongisõidu kaugusel) ja pääses ühe teosega ka sinna osalema.

Külaliskunstnikud paigutati Kofus suurde residentuurimajja, mille ülemisel korrusel asusid pisikesed eluruumid ja alumisel ühiskasutatav stuudio. Tasuda tuli mõõdukas üür, mis oli umbes 300 eurot kuus. Kohalikud elanikud suhtusid võõramaalastesse enamasti sõbraliku huviga.
„Kohalikega suhelda oli siiski keeruline, sest enamik jaapanlasi ei oska inglise keelt – või siis kardab seda rääkida,” meenutab Kruusmägi. „Nii et vestlused said enamasti olla väga pinnapealsed. Õnneks oli seal natuke ka selliseid jaapanlasi, kes olid rohkem välismaalastega suhelnud ja inglise keelega tegelenud, nendega sai natukene suhelda.”
Näituseavamised, kus Kruusmägi käis, tundusid samasugused nagu mujal maailmas – võib-olla selle nüansierinevusega, et kui Eestis voolab näituse avamisel topsidesse tavaliselt vein, siis Jaapanis on tavapärane jook tee.

Esmane kultuurišokk hakkas taanduma alles pärast seda, kui eestlanna oli Jaapanis veetnud esimese kuu. „Pärast esimest kuud hakkasin juba harjuma, aga tundsin end seal ikka kuidagi väga üksinda. Keelt ei mõista, poodi minnes ei saa aru, mis asjad seal müügil on. Kui tahad kellegi käest midagi küsida, siis ta ei oska vastata või hakkab sinuga jaapani keeles rääkima. Mul oli pidevalt selline tunne, nagu ma oleksin kosmoselaevas ja lendaksin maakerast kuskile väga kaugele eemale – see kõik oli kogu läänemaailmast niivõrd teistmoodi. Eelmisel aastal käisin korra ka Indoneesias, aga seal ma ei kogenud sellist erinevust.” Eelmisel aastal Jaapanis, Chicagos, Vancouveris ja Indoneesias saadud kogemuste põhjal valmis Kruusmäel seeria väikeseid pildiraamatuid.
Peale maalide ja joonistuste tegi Kruusmägi ka performance’it, lauldes jaapanlastele nende endi poplaule. „Minu sõber, kunstnik Johan Pajupuu on teinud Jaapani 1970-ndate ja 1980-ndate poplugudest iroonilisi tõlkeid ja tundsin, et Jaapani-reis on nende esitamiseks hea võimalus. Inimesed tõttavad metroole, tunnevad meloodia ära, aga keelest aru ei saa,” ütles Kruusmägi. Happening toimus kolmes linnas: Tokyos, Kofus ja Kyotos.
26. detsembril avas Kruusmägi sama performance’iga residentuurigaleriis oma näituse, mida kajastas ka Kofu kohalik ajaleht.
Samal üritusel õnnestus kunstnikul kogemata eksida kohalike viisakuseeskirjade vastu. „Sealsed reeglid on meie omadest hästi erinevad: näiteks ei tohi mitte kunagi vastata eitavalt. Residentuuri juhataja tahtis, et minu performance’is osaleks ka üks jaapani luuletaja, aga mina mõtlesin, et see ei seostu üldse minu näitusega. Ja oli viimane minut, kõik asjad olid kokku lepitud, ma ütlesin, et ma ei taha sellist asja. Ja pärast seda… Ega keegi ei ütle sulle midagi, aga suhtumine muutus. Siis tundsin küll, et tegin vist midagi väga valesti,” tunnistas Kruusmägi.
„Paljud mõtlevad, et Jaapan on tehnikaimede maa, aga minu meelest oli sealne tehnika just väga vana, pigem 1980-ndate buumi ajast. Aga masinaid oli palju. Kõik piiksus ja plärises, igal pool valitses meeletu lärm. Kõik kodumasinad rääkisid: kui gaasiboileri sisse lülitad, siis see ütleb, kui soe vesi on. Muidugi jaapani keeles. Väga veidralt mõjusid ruuporitest kõlavad avalikud teadaanded, kui kuskil mõni vanainimene oli ära kadunud ja nii edasi. Alguses oli õudne, mõtlesin, et kas see on mingi maavärinahoiatus või…”
„Kofus minu meelest ei olnudki baare, aga Tokyos käisin küll väljas. Seal on põhilised vaba aja veetmise kohad karaokebaarid, mis on hästi väikesed, alumise korruse ruumi mahub võib-olla viis inimest. Sisenemise eest tuli maksta, selliseid pubisid nagu Euroopas ei olnud.”
„Kogu avalik disain on meeletult nunnu, roosad värvid ja ümarad vormid, isegi pangareklaamidel on mingid nunnud fantaasialoomad. Keskealisel naisel on täiesti normaalne kasutada Hello Kitty pastakat ja tema telefonil on tuhat nunnut bling-bling jublakat.”
„Jaapani ühiskond on hästi kollektiivne, kõiki asju otsustatakse koos. Kui mul oli näiteks vaja jõululaada jaoks plakateid teha, siis kutsuti keegi appi, kes mul seda teha aitas – midagi ei tehta üksi! Ka välja mindi alati koos. Tore, et jaapanlased on väga abivalmid, ei tekkinud tunnet, et peaksid teenega vastama, vaid sind aidatakse hea meelega.”
„Eriti pärast Ameerikas käiku Jaapanisse tulles andis suurusevahe tunda. Tallinna tänavad on kitsad, aga seal on need veel väiksemad. Ja majad on täielikud nukumajad. Minu korteri köök oli selline, et vaevu suudad end seal ümber pöörata.”"
"08.05.2017, 14:25",kultuur,https://epl.delfi.ee/artikkel/78142104/muugile-tuli-akadeemia-80-ilmumisaastapaeva-number,Müügile tuli Akadeemia 80. ilmumisaastapäeva number,"Avalehekülgedel avaldame meie emakeelt ülendava monoloogi lavastusest „Y-generatsioon“ (Ugala teatris 2013–2014, lavastaja Adeele Sepp). Mehis Pihla ja Klaudia Tiitsmaa teksti saab nautida ka Youtube’ist.
15. emakeelepäeva seminaril „Kas emakeelele lüüakse hingekella?“ peetud ettekandes paneb Jaak Jõerüüt südamele, et meie identiteeti toetab ennekõike keel, ja kui keel kaob, jääb sellele Põhja-Euroopa territooriumile alles vaid rühm bioloogilisi olendeid, mitte rahvus, rääkimata juba kultuurrahvusest. Tauniva hinnangu saab ka Eesti presidendi kõne vabariigi aastapäeval 24. veebruaril 2017, milles autori arvates oli emakeele suhtes esitatud kahtlaselt kahemõttelisi väljendeid. Muretsemiseks on enamgi põhjust, sest rahva tohutu usalduskrediidi pälvinud rahvusülikoolis on hakatud omakeelset õpet asendama ingliskeelsega. Aga inimeste suhtlemist, maailmaküla ja vastastikust rikastamist primitiivselt absolutiseerivad inimesed ei mõtle eestlaste kohustusele kogu inimkonna ees. Eesti kõige unikaalsem maavara ehk loodusvara on eesti keel. Mitte keegi maakera peal ja ilmselt terves universumis ei saa selle hoidmisega hakkama peale meie. See on väärtus kogu tsiviliseeritud inimkonna jaoks ja meie kohus on seda kogu inimkonna jaoks alles hoida. Inglise keele säilitamise ja arendamise kohustus on teistel.
Hellar Lill käsitleb pädevuskonflikti Eesti riigikaitse juhtimisel pärast iseseisvuse taastamist. Riigikaitse korralduse põhimõtted sõnastati 1992. aasta suvel rahvahääletusel heaks kiidetud põhiseaduse 10. peatükis, mis oli ajendatud 1938. aasta põhiseaduse vastavatest sätetest, kuid ei andnud selgesõnalist vastust, kas kaitsevägede juhataja peab alluma presidendile või valitsusele ja kaitseministrile. Kuigi riigikogul oli õigus kaitseväejuhatajat eemaldada ja ametisse nimetada, pidi ettepaneku tegema president. Riigikaitse juhtimise ebaselgest ja vastuolulisest sõnastusest tulenev pädevuskonflikt takistas riigikaitse arengut läbi 1990. aastate, andes nii kaitseväe juhatajale kui ka kaitseministrile võimaluse tõlgendada alluvussuhet mitmeti ning probleemide tekkides osutada teise poole tegematajätmistele. Kui 1997. aastal oli põhiseaduse ekspertiisikomisjon soovitanud üldse loobuda presidendi nimetamisest riigikaitse kõrgeimaks juhiks, siis 2011. aastal jõustunud parandus jättis välja vaid vastava paragrahvi kolmanda sätte, mis puudutab kaitseväe juhataja ja ülemjuhataja staatust ning otseselt nende ametisse nimetamise ja vabastamise korda. Riigikaitse juhtimise funktsioon on nüüd selgesti antud Vabariigi Valitsusele, seega meie põhiseaduslikule korraldusele sobivalt täitev-korraldava võimu alla.
Mistahes teadusel on alati ka oma inimlik Kuu tagumine pool. See võib olla sentimentaalne või vähemasti lüüriline ega tarvitse sugugi mitte iga kord mõjutada teadusliku tähelepaneku, avastuse või järelduse tunnetuslikku profiili. Peeter Oleski essee rajaneb kahel raamatul, mis mõlemad on ilmunud aastal 2016. Ühe autor on tippfüüsik Vitali Ginzburg (1916–2009). See kannab peakirja Kirjad armsamale ja sisaldab tema kirju oma teisele abikaasale Nina Jermakovale (1922). Nende kirjavahetus aastail 1946–1953 (ja sealt edasi) oli kahepoolne. Välja arvatud üks erand, on see avaldatud siiski ühepoolsena. Teise pealkirjaks on Kapitsa. Mälestused ja kirjad. Raamatu kokkuleppeliseks autoriks võib pidada Anna Kapitsat (1903–1996), tippfüüsik Pjotr Kapitsa teist abikaasat, kes oli pühendunud oma abikaasale ja nende kahele pojale, kuid elas ka iseseisvat elu. Raamat dokumenteeribki seda pühendumust ning ka vaimset iseseisvust, mis algas juba Vene keisririigi lõpul ja jätkus ka pärast seda, kui Pjotr Kapitsa raske insuldi tagajärjel suri. Vitali Ginzburgi kirjad abikaasale on eelkõige armastuskirjad väliselt lüürikavaenulikust ajast, mil poliitõppus oli tähtsam kui armastus. Anna Kapitsa kirjad abikaasale ning side abikaasaga olid väga tihedad 1930. aastate keskel, mil Anna Kapitsa sõdis järeleandmatult selle eest, et tema mees saaks jätkata uurimusi ülimadalate temperatuuride ja ülitugevate magnetväljade vallas heeliumi veeldamise alal — tööd, mis viisidki ülivoolavuse sedastamiseni.
Kaheksandal sajandil kirjutatud Abū Yūsufi Kitāb al-kharādž (Kharādž-maksu raamat; tlk Üllar Peterson) on vanim täielikult säilinud õigusalane käsitlus islamiriigi toimemehhanismidest. Kharādž’ist kujunes iseseisev žanr, mis on ülioluline seepärast, et vaatleb allutatud alade maksukorralduse üht aluselementi ja ühtlasi üht riigi peamist sissetulekuallikat — teiseusulisi. Aga otseselt maksustamisele on selles raamatus pühendatud väike osa, valdavalt vaatleb see islamimaailma haldusküsimusi, selle geograafiat, ajalugu ja õigust. Esmakordselt leiame siit süstemaatilise, kuid võrreldes hilisemate töödega mõnevõrra algelise käsitluse islami põhiallikates öeldust: islam käsitleb teiste monoteistlike religioonide esindajaid seni vaenlastena, uskmatutena, kuni need ei allu islamiriigile poliitiliselt; et poliitiliselt islamiriigile alludes saavad neist dhimmi’d — piiratud õigustega kodanikud; ebajumalakummardajate suhtes sätestatakse aga ainsa võimalusena islami vastuvõtt; et islamist loobumine ja vähimgi kahtlemine selle ülevuses on surmapatt.
Keelefilosoofias valitseva seisukoha järgi saame lausetele õigusega omistada tõetingimuslikku sisu sõltumata kõneteost, mille sooritamiseks lauset kasutatakse. See seisukoht, mida François Recanati (tlk Henrik Sova) nimetab literalismiks, vastandub ühele teisele vaatele, mis meenutab seda, mida pooldasid tavakeele filosoofid umbes pool sajandit tagasi. Selle teise vaate järgi, mida ta nimetab kontekstualismiks, on sisu peamisteks kandjateks kõneteod. Ainult kõneteo kontekstis väljendab lause kindlaksmääratud sisu. Recanati eesmärk ei ole väidelda kontekstualismi kasuks (ega vastu), vaid kõigest veenda lugejat, et väitluseks on alust. See tähendab lahtilaskmist viimasest literalistlikust eelarvamusest: peame lõpetama eeldamise, justkui oleks olemas selline asi nagu lausungiga väljendatud minimaalne propositsioon. Tähtis on mõista, et see literalistlik eeldus — kuigi keelefilosoofide seas levinud — tugineb põhimõttelisele ja väga kaheldavale arusaamale nii sõna- kui lausetähendusest. Pole mingit alust a priori välistada kontekstualistlikku käsitlust sõna ja lause tähendusest, isegi kui selline lähenemine toob kaasa „minimaalse propositsiooni“ olemasolu eituse.
Irene Tiivel eristab idiomaatikat kitsamas ja laiemas mõttes. Kitsam idiomaatika on autori mõiste, mis tähistab sellist idiomaatikat, millest saab aru iga emakeele kasutaja, ilma et see vajaks erilist selgitust, nagu näiteks eesti keele puhul „kadus kui tina tuhka“, „pistis plehku“, „osutas karuteene“, „lasi jalga“, „torkas pähe“. Laiem idiomaatika hõlmab tohutu hulga kujundeid, koguni põhiosa kõnekeelest. See on aga tunnetatav üksnes võrreldavalt vastava mõistega mõnes võõrkeeles ja emakeele kasutaja ei pea igat väljendit oma keeles sugugi idiomaatiliseks. Nii võiks inglane meiega eesti keelt rääkides pahaaimamatult öelda, et ta maksab tähelepanu või paneb palitu endale peale, aga meie oleme hädas selliste väljendite tõlkimisega nagu I am all right, I wonder. Autor on kuulnud televisiooni- ja raadiosaadetes väljendi she went to the bedroom and changed tõlkeks, et ta läks magamistuppa ja muutus, et orkester mängis perioodilistel instrumentidel (period instruments — ajaloolised, vastava ajastu originaalpillid). Tundub, et mida vanem on mõni elav keel, seda arenenum on selle laiem idiomaatika ehk selle keele spetsiifiline fraseoloogia, mis on talle orgaaniliselt omane. See on ühele kultuurile ja rahvuse mõtteviisile iseloomulik keelekasutus, selle rahva mentaliteet. Seetõttu on ka spetsiifilise fraseoloogia ehk laiema idiomaatika tundmine mõne keele oskuse tõeline näitaja ning selle õpetamine foneetika, morfoloogia ja süntaksi järel kõige raskem.
Arvustuste rubriigis vaatleb Mart Velsker Jaan Unduski teost Eesti kirjanike ilmavaatest ja Toomas Kiho sirvib Akadeemiat number 1.
Ilukirjanduse osas on Erki Lind tõlkinud Hildebrandi laulu. Ühe päeva meile omasest argielust on koomiksilaadselt üles joonistanud Anna Ring.
Järjejutuna ilmub Galileo Galilei (1564–1642) viimane, 1638. aastal ilmunud teos Arutlusi ja matemaatilisi tõestuskäike kahe uue teadusharu vallast, mehaanika ja väiksemate liikumiste alalt (tlk Mailis Põld), milles Itaalia füüsik, astronoom ja filosoof võtab kokku oma senised füüsikaalased uuringud. Dialoogi vormis üles ehitatud raamatus käsitleb Galilei tänapäeva mõistes materjaliteadust ja kinemaatikat, mis ongi kaks pealkirjas nimetatud uut teadusharu. Ta sõnastab inertsiseaduse ja vaba langemise seadused, paneb aluse mehaanikale, võtab kokku oma pendli- ja kaldpinnauuringud, arutleb lõpmatuse üle, käsitleb materjalide vastupidavust ja selle põhjusi ning ühtlast ja kiirenevat liikumist, ennetades Stephen Hawkingi sõnul sellega Isaac Newtoni liikumisseadusi. Tegu on hilisemat teadust enim mõjutanud Galilei teosega, mis lõhkus seni kehtinud Aristotelese maailmakäsituse.
NB! Kõiki ajakirja numbreid saate tasuta (v.a viimased 12) lugeda Eesti Rahvusraamatukogu digitaalarhiivist DIGAR, kuhu viivad lingid ka meie koduleheküljelt www.akad.ee. Vt ka www.facebook.com/AjakiriAkadeemia/"
"01.06.2017, 08:05",kultuur,https://www.delfi.ee/artikkel/78420065/muuseumisober-2017-on-rein-veidemann,Muuseumisõber 2017 on Rein Veidemann,"„Tahtsime toetada muuseumi eest sõnavõtjat, kes tunneb huvi muuseumi sisulise toimimise vastu ja ei pelga selle heaks ka ise tegutseda,“ põhjendab valikut Eesti Muuseumiühingu juhatuse liige Inge Laurik-Teder.
Samal sündmusel tunnustatakse ka Muuseumiööl osalenud vabatahtlikke, kes andsid olulise panuse Muuseumiööl muuseumides toimuvate sündmuste õnnestumiseks.
Muuseumisõbra aunimetuse väljaandmise eesmärk on avaldada avalikku tunnustust isikule või isikutele, kes oma tööalase või ühiskondliku tegevusega on silma paistnud Eesti muuseumide toetamisel – osalenud muuseumide arendamisel, muuseumides tehtava töö kajastamisel või aidanudkaasa muul moel Eesti muuseumide maine tõstmisele. Varem on tiitliga pärjatud Pertti Pyhtilä (2007), Kadi Alatalu (2008), Enn Kunila (2009), Mart Ummelas (2010), Riina Roose (2011), Ivi Tomingas (2012) ja Ott Sandrak (2013), Riin Alatalu (2014), Kadri Tiisel ja Tiina Vilu (2015) ning Jelena Tsekulajeva (2016)."
"03.12.2016, 00:05",lp,https://forte.delfi.ee/statja/76446199/eesti-aasta-autoks-valiti-teist-korda-opel-astra,Eesti aasta autoks valiti teist korda Opel Astra,"Eesti 2017. aasta auto valis 20-liikmeline autoajakirjanikest koosnev žürii. Esmalt loodi kõigist tänavu turule jõudnud uudismudelitest pingerida, lõppvõistlusele jõudsid kuus enim punkte saanud masinat. Sellele järgnes Laitse rallipargi ringrajal toimunud sõidupäev, kus kohtunikud võrdlesid kuut superfinalisti ja selgitasid välja võitja. Kuue sekka jõudsid veel Kia Optima, Kia Sportage, Mercedes-Benz E-klass, Volkswagen Tiguan ja Volvo S90. Aasta autot on Tehnikamaailma eestvedamisel valitud 2001. aastast ja Opel Astra valiti ka veebruaris Genfis Euroopa 2016. aasta autoks.
Astrast sai Volkswagen Golfi ja Škoda Superbi järel kolmas mudel, mis Eesti aasta auto valimiste ajaloos on kahel korral tiitlini küündinud. Teisele kohale tuli tänavustel valimistel Volvo uus vapiloom S90 ja kolmandaks üllatuslikult Kia Optima."
"23.01.2018, 00:05",valismaa,https://epl.delfi.ee/artikkel/80867821/vaike-vedamine-ei-loe-midagi-merkeli-teel-on-mitu-uut-takistust,"Väike vedamine ei loe midagi, Merkeli teel on mitu uut takistust","Saksa sotsiaaldemokraatide (SPD) juhtivpoliitkud hingasid kergendatult, kui üleeile pärastlõunal sai teatavaks, et 56% parteikongressil osalejatest hääletas liidukantsler Angela Merkeli konservatiividega (CDU) ametlike koalitsioonikõneluste alustamise poolt. See ei tähenda siiski, nagu oleksid Merkeli mured nüüd läbi, sest valitsuse moodustamisel on ees veel mitu võimalikku takistust.
„Mul langes kivi südamelt,” tunnistas CDU asejuht Thomas Strobl üleeile hääletuse järel. Tõenäoliselt peegeldas see arvamus paljuski Berliinis valitsevaid meeleolusid. Merkel sõnas CDU juhtide kohtumisel asjalikult, et nüüd on tee koalitsioonikõneluste pidamiseks valla.
Üleeile Bonnis toimunud SPD parteikongressil oli Spiegeli analüüsi järgi kaalul mitu olulist asja: SPD juhi Martin Schulzi tulevik, küsimus, kas erakond hakkab end defineerima valitseva või opositsioonijõuna ja lõpuks ka Merkeli edasine käekäik. „Oleks SPD teise otsuse langetanud, oleks ka konservatiividel palju asju paigast nihkunud,” kirjutas Spiegel.
Tol juhul oleks CDU-le jäänud ainult ebameeldivad valikud. Esiteks vähemusvalitsus, mis ei meeldi Merkelile ega Merkeli Baieri sõsarparteile Kristlik-Sotsiaalsele Liidule (CSU). Teiseks erakorralised valimised, mis vähendaksid tõenäoliselt nii konservatiivide kui ka sotside kohtade arvu parlamendis ja tooksid CDU sees kaasa senisest intensiivsema arutelu, kas pärast 12-aastast võimuolekuaega on Merkel ikkagi sobiv esikandidaat.
Esialgu jäävad need stsenaariumid aga tulevikku, sest SPD päästis praegu CDU ja Merkeli selliste oluliste tulevikuotsuste tegemisest. Saksa majandusleht Handelsblatt kirjutas eile, et sellega anti paraku stabiilsuse säilitamise nimel käest võimalus demokraatiale uut elu süstida.
SPD on Saksamaal tihti vedanud olulisi muutusi ja paljud sotside valiku suhtes kriitilised kommentaatorid möönsid eile, et koalitsiooni minemata jätmine oleks Saksamaa poliitilisele süsteemile värskendavalt mõjunud. Sama võimupaari jätkamisse suhtuvad skeptiliselt ka Saksa valijad: Spiegeli korraldatud arvamusküsitluse järgi pidas üle poole vastanuid sotside otsust negatiivseks, 32% pidas seda veel eriti negatiivseks.
Nüüd algavad siiski CDU ja SPD koalitsiooniläbirääkimised, mis kärsitumate poliitikute hinnangul võiksid lõppeda juba veebruari algul, rahulikumate sõnul märtsi esimesel nädalal. Kuigi CSU juhtkond hääletas üleeile õhtul täielikult selle vastu, et eelkõnelustes kokku lepitu üle veel läbi rääkida, tuleks Merkeli teatel edasi arutada veel mitut küsimust. Teiste sõnadega ei taha ta SPD-le jätta muljet jäigast suhtumisest, sest Merkelil on neid vaja.
Sotside vasaktiiva esindajad on juba mitme kokkulepitud punkti kohta rahulolematust väljendanud, kuid kõiki oma tahtmisi on neil läbirääkimistel raske saavutada. SPD Baieri liidumaa poliitik Lutz Egerer selgitas Deutsche Wellele, et CSU ei kavatse tõenäoliselt edasistel kõnelustel sammukestki tagasi asutuda, sest erakonna uus liider Markus Söder valmistub üle võtma liidumaa peaministri rolli ega soovi näiteks pagulasküsimuses mingeid järelandmisi teha. Sügisel toimuvad Baieris ka kohalikud valimised.
Kui koalitsioonikõnelused lõppevad positiivselt, pole seegi veel kõik, sest lõppdokumendi üle saavad hääletada kõik sotside 440 000 liiget, kellele küsimus saadetakse postiga koju. Seega kui rahulolematuid on piisavalt palju, võib protsess finiši eel ikkagi nurjuda. Kui 2013. aastal olid sotside põhitoetajad pigem koalitsiooni poolt, siis praegusel juhul see enam nii ei ole.
Osalt on olukorrale kaasa aidanud Schulz ise. Kui tema möödunud aasta algul sotside etteotsa asus, sai SPD uue hoo sisse ja erakonnaga liitus palju inimesi, kes olid Merkelist Saksamaa liidukantsleri kohal tõsiselt tüdinud. Nüüdses olukorras on nad seega vastu, et sotsid võimaldavad Merkelil edasi valitseda. Hääletuse tulemust on praegu võimatu ennustada.
Oma panuse koalitsioonikõneluste õõnestamiseks on andnud ka sotside noorteorganisatsioon Jusos, kelle 28-aastast juhti Kevin Kühnertit on viimastel nädalatel selle teema tõttu saatnud meedia lakkamatu tähelepanu.
Nüüd otsustas Nordrhein-Westfaleni liidumaa noorsotside juht Frederick Cordes astuda veel sammu edasi. „Võimalikult palju koalitsioonikriitikuid peaks nüüd tulema SPD ridadesse, seega alustame kampaaniat „Kümnekaga GroKo (sks lüh suur koalitsioon) vastu,” selgitas Cordes väljaandele Rheinischen Post. Kümme eurot on SPD kahekuine liikmemaks. „Kui surume oma tahte läbi, jäävad kindlasti paljud uued SPD liikmed sinna ka edasi,” lisas ta.
Pagulased ja tervishoid"
"14.03.2018, 00:05",uudised,https://epl.delfi.ee/artikkel/81420167/koolipsuhholoog-depressioon-ja-arevushaired-on-koolilaste-seas-igapaevased,Koolipsühholoog: depressioon ja ärevushäired on koolilaste seas igapäevased,"Üks asi on vaimse tervise olulisust teadvustada, kuid Eestis pole vaimse tervise valdkonnas riiklikul tasemel koordineeritud kontseptsiooni ja mis peamine: kvaliteetse psühholoogilise ja psühhiaatrilise abi kättesaadavus on nigel. Nii arvab Eesti koolipsühholoogide ühingu juht Karmen Maikalu. „Kui spetsialiste ongi, siis enamik neist on tasulised. Põhimõtteliselt ongi paljudes kohtades koolipsühholoog üks väheseid tasuta abi võimalusi,” nentis Maikalu.
Kui soovida praegu laps lastepsühhiaatri juurde saata, pääseks Maikalu sõnul löögile ehk alles suvel. Sama täheldavad perearstid. Ühe Tallinna perearsti vastuvõtul on lühikese aja jooksul käinud kolm anoreksiat põdevat neiut, kes vajaksid kohe psühhiaatrilist ravi, kuid järjekorrad on suveni. Oma lapse eest võitlevad vanemad peavad kõvasti pingutama, et lapsele psühhiaatri juurde aeg saada. Üks isa rääkis eile Eesti Päevalehele, et tema laps vajas möödunud sügisel kriisiolukorra tõttu kiiret psühhiaatrilist abi. „Avastasin, et abi saada pole üldse lihtne. Laste vaimse tervise keskusest öeldi, et nende jaoks on 14-aastane liiga vana, Paldiski maanteel pakuti esialgu aega kahe kuu pärast. Kui ütlesin, et selle aja peale on kõik veenid läbi näritud, saime aja nädala pärast,” sõnas isa.
Eile ilmusid Eesti Päevalehes seitsme suitsiidi teinud lapse lood. Laste muresid peab oskama märgata ja lapsi peab aitama. Vajaduse korral tuleb kohe psühholoogi või psühhiaatri poole pöörduda.
„Eesti vajaks vähemalt 60 lastepsühhiaatrit, aga neid on umbes 25. Järjekorrad on meeletud, eravastuvõtud kallid ja tavainimesele kättesaamatud,” nentis Maikalu.
Tallinna lastehaigla laste vaimse tervise keskuse juhataja Anne Kleinbergi sõnul peaks lastepsühhiaater vastu võtma viis patsienti päevas. Ent hiljuti valminud aastaaruanne näitab, et kõik keskuse psühhiaatrid võtavad päevas vastu kaks korda rohkem inimesi. Eestis eriala omandanud spetsialistid eelistavad parema palgaga lähiriike, ravides näiteks Soome lapsi.
Kleinbergi hinnangul polegi küsimus enam selles, kas abi julgetakse küsida – julgetakse küll. „Aga kui ma mõtlen kasvõi Ida-Virumaa peale, siis laste psühhiaatriline abi on seal olematu,” lausus Kleinberg. „Abi on võimalik saada Tallinnas ja Tartus, enam-vähem rahuldavas seisus on ka Viljandi ja Pärnu. Aga abi andmise erinevused on riigi vastutada,” tõdes ta. „Ma ei ütle, et meil on lootusetu olukord, aga on vaja väga põhimõttelist hüpet, et edasised arengud seisma ei jääks. Vaimsesse tervisesse paigutatud kulu annab tulu pikka aega,” kinnitas Kleinberg. Praegu koostatakse uut psühhiaatria arengukava, Eesti Päevaleht kirjutab lähiajal sellestki.
Ent seni käivad paljud Ida-Virumaa ja saarte lapsed endiselt Tallinnas arsti juures. Nad hakkavad varavalges liikuma ja on nõus ka hommikul kell 9 vastuvõtul olema.
Muidugi võetakse erakorralised suitsidaalsed patsiendid haiglates alati kohe ette, aga kui tahame probleemi kaugele arenemist ennetada, pole tegemist psühhiaatrilise abi, vaid elukohalähedase abi küsimusega. „Kas psühholoogilist või psühhiaatrilist abi saaks oma kodukohas? Mõnikord polegi lapsel veel psüühikahäiret, kuid vanemaid tuleb nõustada, kuidas lapsi kasvatada ja toetada, et nad ei jõuaks nii äärmuslikesse meeleseisunditesse,” märkis Kleinberg.
Laste vaimse tervise keskuses arutatakse patsiendi raviplaani tehes tihti, kuidas kaugema kandi inimesed saaksid regulaarselt ambulatoorses teraapias käia. Kel on võimalik, maksavad sõidu ise kinni, kuid paljudel peredel raha napib. Tihti ootavad psühhiaatrid, et kohalik omavalitsus ja lastekaitse korraldaks pere transpordi. „Aga rõõm on näha, et kohalik konstaabel teeb head tööd, politsei on väga toetav. Samuti lastekaitse. Küsimus ongi, kuidas kogukond toetab ja aitab.”
Karmen Maikalu sõnul kompenseerivad mõned kohalikud omavalitsused peredele psühhiaatrilise abi või pereteraapia, aga selleks peab pere minema kohalikku omavalitsusse ja toetust paluma. „Psühholoogilise abi kättesaadavus peaks olema lihtsam: kui on vaja, siis lähen, saan aja kiirelt ega pea selle eest üüratut summat maksma. Paljude perede jaoks on abi paluda vastuvõetamatu. Nad on niigi hapras seisus ja siis peavad veel tõendama, et vajavad abi,” selgitas Maikalu.
Seetõttu ongi koolipsühholoog üks väheseid tasuta abi võimalusi. Seaduse järgi peaks igas koolis psühholoog olema, aga Maikalu sõnul on psühholoog ainult 38% koolides. Põhjusi on mitu. Esiteks on koolipsühholoogi töö mitmetahuline, sest töötada tuleb laste kõrval ka vanematega, õpetajatega. Probleemidki ulatuvad väiksematest õpiraskustest ja käitumisprobleemidest pere- ja suhteprobleemideni, konfliktideni ja kiusamiseni. Samuti esineb psühhiaatrilisi probleeme: on aktiivsus-tähelepanu- ja autismispektrihäirega ning depressiivsed ja ärevushäiretega lapsed. Üks põhjus on ka kesine palk – koolipsühholoog saab enamasti vähem palka kui õpetaja. „Mujal teenib psühholoogi haridusega rohkem ja seetõttu eelistavadki värskelt ülikooli lõpetanud tasuvamat, aga ka kergemat tööd,” tõdes Maikalu.
Eriti napib koolipsühholooge maapiirkondades. Väikesed koolid suudavad pakkuda ainult väikest koormust, kuid spetsialist ei hakka kõigest 0,2 kohakoormuse pärast kohale sõitma. Eesti Päevalehele on teada väikseid koole, kus suure südamega klassijuhatajad võtavad lapse psühholoogi juurde viimise oma südameasjaks ja sõidavad temaga maakonnakeskusse. See on õpetajale suur koormus, seda enam et see pole tema töö. Aga on ka koole, mille direktori hinnangul pole sinna psühholoogi vaja, sest sealsetel lastel ei ole selliseid probleeme. Isegi üks Tallinna eliitkooli direktor on seda öelnud õpilastele, kes on nõudnud, et psühholoog käiks rohkem kohal kui kord kuus. Ka Maikalu on sellistest juhtumitest kuulnud, kuid möönis, et õnneks jääb neid vähemaks.
Maikalu teab ka kooli, kuhu psühholoog kutsutakse kord kuus ning kus õpetajate toa seinal on tabel nende laste nimedega, kes tahavad psühholoogi juurde minna. Kõik õpetajad näevad. Milline mures laps sellist tähelepanu sooviks? „Iga laps ja vanem peab vajaduse korral ise saama kooli psühholoogiga ühendust võtta,” rõhutas Maikalu.
Paraku on depressioon ja ärevushäired koolinoorte seas igapäevased ning kõik koolid vajaksid hädasti psühholoogi. Tõusev trend on enese lõikumine. „Elust väsinud ja suitsiidimõtetega noori on päris palju,” nentis 18-aastase staažiga Maikalu.
Positiivne on, et üha rohkem noori tahab psühholoogi juurde minna ja on valmis oma probleemidest rääkima. Mõned ütlevad kohe, et ei taha enam elada, sest kõigest on kõrini. Mõni räägib esiti, et mõnes aines on raskusi, ent siis koorub välja hoopis raskem probleem. Tihti võtavad psühholoogiga ühendust hoopis murelikud sõbrad, mõnikord viib sõbranna teise käekõrval kohale.
On tulnud ette, et koolipsühholoogile helistab lapsevanem, kelle laps muretseb enesetapust rääkiva sõbra pärast. Aga helistavad ka tublid kogukonnaliikmed: üks teie kooli laps postitas praegu Facebooki teate „Hüvasti!”, äkki on midagi pahasti? Too koolipsühholoog sai jaole, sest laps püüdiski end tappa ja kiirabi jõudis õigel ajal.
Suur roll on emakeeleõpetajatel, kes loevad laste kirjandeid – lapsed avavad kirjandites tihti oma mõttemaailma. Märkajad õpetajad ei hakka kogu klassi ees asja arutama, vaid lähevad ja räägivad kooliõe või psühholoogiga.
Kord helistas kodunt eemal olnud lapsevanem koolipsühholoogile: „Mu lapse sõbranna kirjutas mulle, et mu laps tahab end praegu kodus tappa. Mida ma teen? Olen kodust kaugel.” Psühholoog kutsus kiirabi, sõitis ka ise kohale ja istus kiirabiga kokkuleppel lapsega, kuni oht oli möödas ja ema jõudis koju. Seejärel sai lapsest psühholoogi pidev klient.
Kuid ka lapsevanemad võivad enesetappu üritada. Kord helistas keset suvevaheaega koolipsühholoogile laps, kes kurtis, et ta ema räägib enesetapust. Kui on tõsine oht, tuleb kohe kiirabi kutsuda, aga toona oli võimalik kolmekesi kokku saada. Nii et laps võttis enesetapumõtetega ema käe kõrvale ja viis ta psühholoogi juurde. „Kui koolipsühholoog on piirkonnas ainus vastava ala spetsialist, aitab ta ka depressiivset vanemat, sest kui vanem on hädas, mõjutab see nii või teisiti ka last,” ütles Maikalu.
Kord hakkas laps koolist puuduma, ei õppinud. Temaga pahandati, aga lõpuks saadeti ta koolipsühholoogi juurde. Seal selgus, et kodus on alkohoolikust ema, kes üritab end pidevalt tappa, ja laps valvab teda.
Mõni laps on koolipsühholoogi juurde jõudes juba kolm aastat antidepressante võtnud. „Need on erinevad lood, aga neid on palju,” tunnistas Maikalu.
Tema kinnitusel on koolipsühholoogidel tööd üle pea ja seetõttu ei jõua tegeleda kõigega, millega peaks. Enesetapumõtetega lapsele ei saa ju öelda, et järjekord on kaks nädalat. Temaga tuleb kohe tegeleda.
Sageli ei paista hingehäda välja või on peidetud fassaadi taha. „Mõnikord imestatakse: miks ta enesetapu tegi, tal oli ju kõik nii hästi, kõik oli olemas. Tegelikult ei nähta fassaadi taha ega seda, mis elu inimene elab, mis valu ta endas kannab ja milliste probleemidega maadleb. Kui seda ei näe, pole ka õigust öelda, et pole sul häda midagi,” lausus Maikalu.
Laste ja noorukite suitsiidide ja depressiooniga seostub Maikalul üks märksõna: üksildus. „Laps tunneb, et keegi ei mõista teda.”
Maikalu märkis, et laps ei taha ennast tappa, vaid üksildusest pääseda, sest ta ei jaksa sellega enam olla. Üksildustunne ei tähenda, et kedagi pole läheduses – paljud inimesed on ka pere keskel üksildased.
„See ei tähenda, et vanemad ei hooli,” rõhutas Maikalu. Mõnikord on vanemad ise ummikus, kurnatud või ei oska märgata. Või ei tulegi nad selle peale, et kui laps haugub vastu, võib see tähendada, et ta on depressioonis, mitte sõnakuulmatu. Mõnikord vanemad ei jaksa, mõnikord ei oska või ei tea, kuidas tähele panna. Või on neil endil kaasas peremudel, kus ongi nii olnud, et kõik tegelevad oma asjadega: mina käin tööl, sina koolis. „Tal ei olegi sellist kogemust, et istume ja räägime, kuidas sul päriselt läheb, või kas sa tead, et ma päriselt armastan sind. Kõik vanemad on nii head vanemad, kui oskavad. Küllap nad siis sel hetkel ei oska või ei jaksa teisiti. Need vanemad ei vaja hukkamõistu, vaid abi ja toetust,” selgitas Maikalu.
Suitsidaalse lapse või täiskasvanu ravi ei pruugi õnnestuda. Paraku on patsientide hulgas neidki, kes end lõpuks siiski tapavad. Kleinbergi sõnul ei muutu maailm kunagi suitsiidivabaks. Samuti pole ükski arst jumal, kes näeb ette, et inimene on terve ega kõhkle. Aga asja parandada on võimalik, sest sellised lood algavad tihti varasest lapsepõlvest. Taustsüsteem ei vea välja. „Haiglas pole raske inimest elus hoida, aga nad peavad elama ka väljaspool haiglat. Paranemine võtab palju aega,” ütles Kleinberg. Tema sõnul on lõputu küsimus tasakaalu otsimises, millal keegi võib minna koju, kui palju vanemad ja sotsiaalhoolekanne suudavad järelevalvet tagada.
Suitsiidikatsega haiglasse jõudmine on juba viimane piir, inimene peaks abi saama palju varem. Meeleheitlikkus, nagu olekski ainus lahendus elust lahkuda, räägib Kleinbergi sõnul sellest, et pole muid viise pinge ja stressiga toimetulekuks. Inimene ei tea, mida teha, kui tunneb end üksiku ja kurvana, ning teeb endale haiget. „See muutub, kui vanemaid harida, et nad oskaksid lapsi kasvatada tunnetega toime tulema. Et kui sul on hirm või ärevus, siis õpid juba lapsena mõistma, et selle kogemusega on võimalik hakkama saada. Turvatunde ja oskuse annavadki vanemad, kuid paljud ei suuda seda,” sõnas Kleinberg. „Nii tekibki hiljem kombinatsioon, kus vanemad on psühhopatoloogiaga, ärevad ja liimist lahti ning neil on kodus suitsidaalne nooruk.”
Lapsevanemad – Karmen Maikalu on ka pereterapeut ega tegele ainult lapse, vaid kogu perega – tunnistavad tihti pärast järelemõtlemist üllatusega: tõepoolest, ma räägingi lapsega peamiselt õiendades. See on vanemale kurb tõdemus. „Mõni vanem küsib: kas ma pean hakkama välja mõtlema, mille eest last kiita? Ütlengi: aga kasvõi. Tegele sellega ja otsigi teadlikult asju, mille eest teda kiita,” ütles Maikalu.
Laste puhul on töö kogu perega kõige efektiivsem, sest nii muudetakse peresuhted last toetavaks, et peres oleks rohkem üksteisemõistmist ja lähedust. Vahel on lapse sümptomid hoopis muu probleemi märk. Näiteks: vastuvõtule tuleb ema, kelle lapsel on ilmnenud ootamatu käitumisprobleem. Peagi selgub, et ema ja isa kodused suhted on teravad, õhus on lahutuse küsimus ning lapse probleem transformeerub paarisuhte probleemiks. „Kui laps ei suuda oma tunnetega toime tulla, sest ta näeb iga päev pealt, kuidas ema ja isa tülitsevad, siis kodust pingeallikat ei muuda see, kui me ainult õpetame talle hingamisharjutuste kaudu rahulikuks saamist. Lapsele on vaja, et kodune olukord stabiliseeruks,” ütles Maikalu.
Oma murega ei pea üksi olema. Peaasi.ee vaimse tervise spetsialistid annavad samuti nõu ja aitavad selgust saada. ​​​​​​
Eesti Päevaleht jätkab vaimse tervise üle arutelu oma järgmistes numbrites.
Kooliõde: maapiirkondades on spetsialistide puudus
Talvi Helde on kooliõena töötanud 14 aastat ja teenindanud Rapla Vesiroosi gümnaasiumi, Valtu põhikooli ja nüüd Mulgi vallas asuvat August Kitzbergi nimelist gümnaasiumi. Statistikat pole Helde teinud, kuid ta on avastanud palju suitsiidimõtteid mõlgutavaid, aga ka juba enesetappu proovinud noori. Teema on Heldele tuttav ja südamelähedane. „See pole otseselt kooliõe töö, kuid avastamise juures on kooliõel koolimajas võtmeroll eeldusel, et õpilased usaldavad teda,” tõdes ta. „Kooliõe kohus pole ainult vaimse tervise häirete avastamine, vaid nende ennetamine, sest kooliõe üks olulisemaid ülesandeid on terviseedendus, haiguste ennetamine, loomulikult ka esmaabi osutamine, esmase abi andmine ja tervise järelevalve.”
Kuid kooliõdesid napib nagu koolipsühholooge. Helde sõnul pole 13 Eesti koolil praegu koolitervishoiu teenuse osutajat. Palju on koole, kus koostöös perearstikeskusega käib õde või ka perearst koolis kohal, kuid ainult mõned korrad aastas. „See olukord peab muutuma. Tihti usaldab laps kõigepealt just kooliõde, kes on neutraalne,” selgitas Helde.
Kooliõde märkab esimesena õpilast (välimus, kehakeel). Kooliõde kuulab, mida õpilane oma tervisest arvab, ja saab esitada suunavaid küsimusi: milline on su söögiisu ja uni (unehäired on leviv probleem), kuidas õppimine läheb, millised on suhted koolis, kodus, mida sa endast arvad (enesehinnang), kuidas sa ennast tunned, kui palju ennast liigutad?
Helde nentis, et valupunkte on palju. „Sageli pole toimivat võrgustikku ja järjekorrad erialaspetsialistile on pikad.” Eriti maapiirkondades on neist spetsialistidest karjuv puudus."
"14.03.2016, 11:20",arileht,https://epl.delfi.ee/artikkel/73939231/radikaalne-muudatus-tulemas-brussel-vaagib-kaibemaksumaara-vabaks-laskmise-ideed,Radikaalne muudatus tulemas: Brüssel vaagib käibemaksumäära vabaks laskmise ideed,"Financial Times on näinud Euroopa Komisjoni plaane, milles nenditakse, et praegu kehtivad reeglid vajavad tõsiseid reforme. Nimelt on liikmesriigil täna vaja Euroopast saada nõusolek, kui soovitakse käibemaks viia alla 15%. On teatud tooted ja teenused, mille puhul on see automaatselt lubatud.
Brüsselis käivad käibemaksu teemadel pidevad vaidlused. Tegemist on siiani olnud äärmiselt tsentraliseeritud maksuga. Vaidlused on keerulised ning on tihti seotud siseriiklike küsimuste ja traditsioonidega.
Komisjoni ettepanek tähendaks süsteemi olulist liberaliseerimist. Seni on alla 15-protsendilist maksumäära saanud kehtestada vaid loetud toodetele ja teenustele, mis on püsinud aastast 1970. peaaegu muutmatuna.
Üks vaidlus, mis vajas Euroopa Liidu kohtunike otsust aastal 2010, puudutas Brugges asuva sekspoe juhtumit. Nimelt ütlesid nad, et nende filmide vaatamise kabiinid võiks lugeda kinoteenuse alla, mis tähendaks neile madalamat maksumäära. Kohus ütles ei.
Prantsusmaa ja Luksemburg heitlesid komisjoniga e-raamatute teemal. Lõpuks jäid nad kohtutes kaotajaks, sest tegemist on „elektrooniliselt edastatava teenusega"".
Samas said väikese võidu nö tampoonimaksu vastased, kes leidsid endale tugevad liitlased, kes lubasid Brüsselis lobitööd teha, et tampoonidele võiks kehtida madalam maksumäär.
Komisjon on pidanud seoses käibemaksu eranditega võtma kasutusele meetmeid kahe kolmandiku Euroopa Liidu riikide suhtes.
Komisjoni plaanides on kaks varianti. Esimese järgi jääks kaupade ja teenuste nimekiri alles, kuid seda täiendataks oluliselt ning see võetaks regulaarse jälgimise alla.
Teine on radikaalne variant, mis kaotaks reeglid täielikult ja annaks kontrolli riikidele endile.
„Reform annaks liikmesriikidele võimaluse teha maksupoliitilisi otsuseid kiiremini ning Euroopa Liit pääseb pidevatest kohtuprotsessidest,"" on paberites kirjas.
Saksamaa europarlamendi liige Sven Giegold ütles, et sellise muudatuse üks lõpptulemus on see, et riigid hakkavad omavahel käibemaksu osas konkureerima. Senise süsteemi puhul oli samuti näha, et poodlejad tegid maksudest tulenevaid otsuseid. „Seda konkurentsi peaks vähendama mitte suurendama,"" arvas sakslane.
Praegugi on riikidel kasutusel väga erinevad käibemaksumäärad ning uue plaani elluviimisel erisused vaid kasvaks.
Britid maksavad täna 0-protsendilist käibemaksu mõnede karavanide ja paatmajade eest. Iirlastele kehtib 9-protsendiline käibemaks lõbustusparki sisenemisel. Kudumisfännid Luksemburgis maksavad toorvilla eest vaid 3% käibemaksu. Küprosel kehtib 5-protsendiline käibemaks juukselõikusele ning Hollandis on loomulikult soodustuse all jalgrataste müük."
"22.04.2019, 00:05",uudised,https://epl.delfi.ee/artikkel/85957815/raivo-aeg-iga-terve-moistusega-inimene-saab-aru-et-eriteenistustel-ei-ole-riigis-totaalset-kontrolli,"Raivo Aeg: iga terve mõistusega inimene saab aru, et eriteenistustel ei ole riigis totaalset kontrolli","Neid on päris palju: riigireform, rahva suurem kaasamine, rahvahääletuse ja rahvaalgatuse temaatikad, mida tuleb kajastada justiitsministeeriumi tööplaanis. Varasemad teemad lähevad edasi, eelmine justiitsminister on korduvalt rääkinud, et seadusloome maht on ülemäära suur, aga seda ei saa hoobilt ja ühe raksuga vähendada. Meie soov on suurendada nii kriminaalmenetluste kui ka tsiviilasjade otsustusprotsessi kiirust, need on kohati liiga pikad. Protsesside kiirendamiseks tuleb leida vahendeid ja meetodeid, olgu need siis täienduskoolitused, kohtunike rotatsioon... Valmis retsepti pole kellelgi, see tuleb läbi arutada. Koalitsioonilepingus on ära märgitud poliitiline tahe, ministeeriumil koos ametkondadega tuleb lahendused leida.
Kohtueelne menetlus koosneb kahest osast: see, mida teeb menetlusasutus – politsei, kaitsepolitsei, maksu- ja tolliamet –, ja pärast seda töö prokuratuuris, kus töötatakse läbi kogu kriminaalmenetluse materjal ja jõutakse süüdistuse esitamiseni. Eks ka seal ole teinekord viivitusi. Menetluse põhiaeg möödub menetlusasutuses. Kiirendamiseks tuleb väga ratsionaalselt hinnata, kui mahukaks kriminaalmenetluse toimikuid kasvatatakse, kui palju on vaja sinna materjali koguda, et kuritegu ära menetleda ja ballastmaterjali vähendada. Järjest rohkem üritatakse sinna tõendusmaterjali kuhjata. Kas seda peaks nii palju olema, on hinnangute küsimus.
Inimlikult võib aru saada, et kui tervis on kehv, siis tuleb seda säästa. Kohtuotsust peame aktsepteerima, aga mulle jäi arusaamatuks, miks arvestati vaid ühe eksperdi seisukohta ja teised arvamused, mille kohaselt oli kohtupidamine võimalik, jäid kõrvale. See tekitas kahetisi tundeid. Praegu näeme, et Edgar Savisaar osaleb mingil määral isegi poliitilises elus, tavaelust rääkimata.
Siin tuleb arvestada kahte aspekti. Esimene on õiguslik aspekt, mis tuleb seadustest, aga tasakaaluks peab arvestama, milliseid emotsioone tekitab see ühiskonnas ning millist suhtumist riigi ja selle protsessijuhtimisvõime kohta. Jääb arvamus, et need, kelle varanduslik seisund on piisavalt hea, suudavad endale tagada sellise immuniteedi, ning kes ei suuda, nende üle mõistetakse täie rangusega kohut. Sellist sotsiaalset ebavõrdsust ei tohi ka näiliselt tekkida.
Kindlasti ei ole.
See ei tähenda, et tal on eluaegne puutumatus. Ühes protsessis võidakse otsustatakse, et ta ei ole võimeline osalema, aga tervis võib ka paraneda. Kui on uus kuriteokoosseis, siis seda menetletakse, ja kui algab kohtupidamine, tehakse uus terviseekspertiis ja võetakse vastu uued otsused.
Ta ei ole puutumatu. Kriminaalmenetlust tema kohta alustada, lõpuni viia ja teda kohtu alla anda – selles pole keegi puutumatu. Kas kohtupidamist saab lõpuni viia, kui tervis seda ei võimalda, seda peavad ütlema arstid. Õiguslikus mõttes pole ta puutumatu. Kui ta sooritab kuriteo, tuleb seda menetleda.
Jah, seal on spetsialistide komisjon, kes seda otsustab ja kohtule oma argumendid esitab. Seda otsustab kohus, kas argumendid on piisavad, ja teeb selle põhjal otsuse, kas minna menetlusega edasi või see lõpetada.
Kaitsepolitsei ei sekku poliitikasse. Ka politsei ega välisluure ei sekku poliitikasse. Eriteenistused saavad küll poliitilised prioriteedid, millega nad peavad tegelema, millist infot riigi juhtkond ootab – see on ainus seos poliitikaga.
Mida mõtleb ta agentuuri all? Eriteenistused peavad suhtlema väga paljude inimestega ja väga paljudes ringkondades. Ei saa välistada, et kapo suhtlusringkonda kuuluvad poliitikaga tegelevad inimesed või ajakirjanikud. Info kogumiseks on eri meetodeid. Igapäevane suhtlus, nõu küsimine – ka see on info kogumine. Minnakse vastava ala spetsialisti juurde ja palutakse lahti seletada mingi protsess ja selle tagamaad. Kas see on kohe süvariigi või agentuuri sisseviimine? Ei ole ju. See on tavapärane suhtlus. Agentuurist rääkides on see selgelt riigivastase tegevuse, vaenuliku riigi luuretegevuse paljastamine oma agentuuri kaudu.
Kindlasti ei ole. See on müüt.
Ma ei ole kindel, et ta seda siiralt usub.
Mingi mõte on sellel jutul, aga et ta seda süvariiki siiralt usub – see tähendaks, et riigis oleks eriteenistuste totaalne kontroll nii elanikkonna, poliitilise tegevuse kui ka otsustusprotsessi üle. Seda ju ei ole. Iga terve mõistusega inimene saab sellest aru. Seda ei saa olla kasvõi ressursi mõttes.
Politsei ega kaitsepolitsei ei saa täita ebaseaduslikke korraldusi. Kõik korraldused, ka ministrilt ja valitsusest tulevad, peavad vastama seadustele ja põhiseadusele. Kui Mart Helme asub siseministrina tööle, saab ta veenduda, et Eesti riigis toimivad jõustruktuurid seaduste järgi.
Mina ei ole aru saanud, et ta oleks lagunema hakanud. Asjad lähevad, nagu plaanitud, koalitsiooniläbirääkimistel kokku lepitu on jõus ja seda tuleb hakata ellu viima.
Koalitsiooni tehes ei arvesta keegi, et üks või teine inimene lahkub erakonnast või hääletab erakonna seisukohtade vastu. Riigikogus pole selles midagi uut, seda on juhtunud varasemate koalitsioonidega ja juhtub ka järgmistega, et mõni liige ei saa või ei taha mõne otsuse poolt hääletada. See on saadiku mandaadiga kaasnev vabadus.
Usun, et abilinnapea ja volikogu esimehena saadud kogemusega on ta suuteline linna juhtima. Loodan, et tähelepanu pööratakse ka korruptsiooniprobleemidele, korrastatakse sisekontrolli.
Aastaraamat on mõeldud eeskätt selleks, et Eesti elanikele ja organisatsioonidele julgeolekuohtu kujutavatest probleemidest ülevaade anda, niipalju kui seda on võimalik avalikult teha, sest enamik on kaitstud riigisaladusega. Sealt tehakse noppeid, mida on võimalik avaldada. Eesmärk pole kellelegi poliitilist platvormi teha.
Ma saan teda usaldada selles mõttes, et ta on saanud rahvalt mandaadi oma tööd teha. Kõike muud, mis puudutab tema varasemat tegevust, peavad õiguskaitseorganid või julgeolekuasutused hindama praeguse info baasil. Kuna lisainfot pole tulnud, siis mina saan tugineda sellele, et tema tegevus on usaldusväärne ja kooskõlas Eesti seadustega.
Seda au ma endale ei taha võtta, et tänu minule. Ma ei saagi seda teha, peadirektor pole aastaraamatu koostaja.

Raivo Aeg: Helmete jutt on häiriv
EKRE liidrid Mart ja Martin Helme ähvardasid 24. märtsi raadiosaates „Räägime asjast”, et kui EKRE jääb valitsusest välja, puhkevad rahvarahutused. Isamaa liige Raivo Aeg ütleb, et selline jutt häirib ja on nagu noatera peal kõndimine.
„Häiriv on kuulata selliseid sõnavõtte, ükskõik kas nad mõtlevad seda tõsiselt või jätkavad oma reljeefset retoorikat, mida nad on neli aastat riigikogus ajanud,” sõnas Aeg. „Ilus väljendusviis see pole,” lisas ta. Delfi"
"17.06.2019, 00:05",sport,https://epl.delfi.ee/artikkel/86545233/tehnika-ikka-see-tehnika-parim-jai-voiduta,"Tehnika, ikka see tehnika! Parim jäi võiduta","Toyota rallitiimi hooldusalas asuvasse majakesse tuleb inimesi üha juurde. Kõik soovivad saada osa Ott Tänaku ja Martin Järveoja ning koos sellega ka kogu meeskonna triumfist. Eestlased on Sardiinia teedel omaette klassist ja võit näib vaid vormistamise küsimus. Viimane kiiruskatse tuleb lihtsalt normaalselt lõpuni sõita.
Jaapanist saabunud Toyota juhtkonda kuuluvatel härradel sätib assistent kammiga juukseid, et võidu hetke jäädvustavatel piltidel oleks välimus laitmatu. Kaameramehed võtavad sisse positsioonid, mis võimaldaks pildile püüda vaoshoitud jaapanlaste rahuloleva naeratuse ja nende vastas istuva tiimipealik Tommi Mäkineni eheda emotsiooni. Kõigi silmad on naelutatud seinal olevale suurele telerile. Vaid Tänaku tütar Mia mürab muretult koos oma sõbranna ja väikevend Roniga.
Ehmatavad sõnad
„Ott Tänak on rajal seisma jäänud!” Need sõnad ei jõua alguses isegi kohale. Läheb veidike aega, enne kui seltskonda läbib ehmatusekahin. Mäkinen proovib kuhugi helistada, Tänaku abikaasa Janika on pannud käed näo ette, inimesed on segaduses. Teler näitab, et Tänak on liikuma saanud, kuid tempo pole enam see, on näha, et rooli keeramiseks peab ta tegema jõulisi liigutusi. Kell tiksub halastamatult. Kõik on läbi. Tänak jõuab lõpuni, kuid võidu asemel peab leppima 5. kohaga.
Totaalne pettumus. Tänak langetab pea. Finišis ootava püstolreporteri küsimusele vastamiseks pole ta sel hetkel võimeline. Mida tarka olekski öelda… Toyota telgis kallistab nukker abikaasa Janika tütar Miat. Hingekriipiv pilt jõuab teleülekande vahendusel laia maailma.
Samal ajal astub Hyundai rallimeeskonna paljukirutud pealik Andrea Adamo Toyota telki. Tema tiimi sõitja Dani Sordo sai ootamatult võidu, kuid Adamo ei näita enne vähimatki rõõmu, kui on surunud kätt ja emmanud Toyota meeskonna juhte. Südamlik hetk. Inimesed tunnustavad spordimehelikku käitumist tugeva aplausiga. Ilmselt vallanduvad Adamo emotsioonid alles siis, kui ta on ukse enda taga sulgenud.
„See, mis juhtus, on üks suuremaid pettumusi,” tõdeb Mäkinen mõni minut hiljem esimest intervjuud andes. „Nii eduka ralli viimasel kiiruskatsel… Uurime, mis juhtus, kuid pettumus on tõesti suur. Mul pole sõnu.”
Tänak jõuab lõpuks autoga „koju”. Laste kallistus on ilmselt ainus, mis valutavale hingele natukenegi leevendust pakub. Tänak võtab sellest hetkest viimast.
Koos võidetakse ja koos ka kaotatakse. Tänak kätleb ja embab ükshaaval kõiki neid, kes autoga tegelevad. Pisut hiljem, kui rallimees on valmis üksikuteks intervjuudeks, saab selgeks, et viimasel kiiruskatsel tabas tema masinat sama probleem, mis reedel ka tiimikaaslase Jari-Matti Latvala autot – roolisüsteem lakkas töötamast.
„Kiiruskatse alguses juhtus midagi rooliga. Meeskond oli probleemist teadlik, kuid ei teatud, miks see juhtub. Täpselt sama asi oli reedel Latvalal,” sõnab Tänak. „See on meile kõigile kõva tagasilöök, aga peame suutma sellest üle olla. Võrreldes eelmise aastaga esinesime siin ju paremini. Keerulisest olukorrast alustades, võitlesime tänaseks välja suhteliselt kindla võidu. Kuid järjekordse tehnilise probleemi tõttu lõpetada siin kuis lõpetasime… Keeruline, aga võitleme edasi.”
Pealtnäha müstilised probleemid käivad kolmandat aastat MM-sarjas võistleva Toyota meeskonnaga kaasas. Paljudest n-ö lastehaigustest on jagu saadud, ent Sardiinias juhtunu on uus üllatus.
„Me pole sellist probleemi varem kohanud. Kõik, mida teame, on see, et kõik jupid, mille me sellele rallile kaasa võtsime, tulid ühest partiist. Võimalik, et tegu ongi partii veaga,” vahendab Toyota tiimi peainseneri Tom Fowleriga jutule saanud Autosport tema sõnu. Mäkinen lisab: „Oleme kasutanud täpselt sama roolisüsteemi algusest peale ja probleeme pole olnud. Ei tea, kas valmistaja on muutnud roolisüsteemis midagi ja pole meid sellest teavitanud.”
Tänak tõusis liidriks
Mõne hetkega pühiti peadest see, mis toimus Sardiinias reedel ja laupäeval. Nendel päevadel näitas Tänak end maailma parima rallimehena. Vaid parim suudab ees startides ja konkurentidele teed puhastades sõita esikolmiku väärilisi kiiruskatsete aegu. Vaid parim suudab lõpuks lähimate konkurentidega võrdsetes oludes sõites võita kõik kuus selle päeva kiiruskatset ning kerkida puhtalt sõites kogu võistluse kindlaks liidriks. Kui aga auto lõpuni vastu ei pea, ei maksa see kõik suurt midagi.
Vaatamata rängale ebaõnnele on Tänak pärast selle hooaja kaheksandat MM-rallit liider. Suurte konkurentide käsi käib veel hullemini. Sébastien Ogier saab juurde vaid neli punktikatse punkti, erakordset ebakindlust näitav Thierry Neuville saab aga 6. koha ja punktikatselt 3 silma. Sardiinia poodium on aga üllatav: Dani Sordo, Teemu Suninen ja Andreas Mikkelsen.
„Ma ei oodanud sellist lõppu, aga võtan võidu meeleldi vastu,” tunnistab Sordo pressikonverentsil pärast esimeste emotsioonide lahtumist. „Tänak oli meist kiirem, kuid me ei andnud kordagi alla ja olime ka ise kiired.” Sordo jaoks on see karjääri teine võit.
Kolm põnevat fakti
* Alates 2017. aastast ehk uue põlvkonna WRC autode ajastul oli Sardiinias juhtunu kolmas kord, kui ükski kolmest MM-sarja parimast – Sébastien Ogier, Thierry Neuville ja Ott Tänak – ei pääsenud poodiumile. Sama juhtus Soomes 2017. ja Austraalias 2018. aastal.
* Viimasel kolmel hooajal on neljal korral üks võidusõitja suutnud võita ühel päeval kõik kiiruskatsed. Kahel korral on olnud päeva staar Tänak – tänavusel Sardiinia ja Monte Carlo rallil – korra Neuville (Sardiinia 2018) ja Jari-Matti Latvala (Rootsi 2018).
* Teemu Suninen sai Sardiinias küll teise koha, kuid ta on WRC meeskondade sõitjatest ainus, kes pole võitnud MM-rallit.
Sardiinia ralli
1. Dani Sordo (Hyundai), 2. Teemu Suninen (Ford) +13,7, 3. Andreas Mikkelsen (Hyundai) +32,6, 4. Elfyn Evans (Ford) +33,5, 5. Ott Tänak (Toyota) +1.30,1, 6. Thierry Neuville (Hyundai) +2.16,7
MM üldseis: 1. Tänak 150 punkti, 2. Ogier 146, 3. Neuville 143, 4. Evans 78, 5. Suninen 62, 6. Meeke 60"
"25.05.2017, 00:05",uudised,https://epl.delfi.ee/artikkel/78331518/eesti-kunstnik-kogub-soomes-taarat-et-sellest-laev-teha-ja-eestisse-soita,"Eesti kunstnik kogub Soomes taarat, et sellest laev teha ja Eestisse sõita","Mõni nädal tagasi ilmus Soome eestlasi ühendava Facebooki grupi lehele ootamatu teadaanne, milles paluti tühje purke. „Kogume Helsingis Eestist ostetud alkoholipurke, et ehitada kunstiprojekti raames tühjadest purkidest laev, millega kunstnik Karel Koplimets sõidab üle Soome lahe Eestisse,” oli kirjas Mariliis Rebase postituses. Aktsioon leidis jalamaid toetust. „Paneme õla alla,” kinnitas kohe postituse all üks grupi liige ja mitu inimest lubas minna ning silmapilk oma taaravarud üle vaadata.
Eestlaste ühised pingutused andsid nii palju tulemust, et juba eelmisel nädalal pidi Mariliis Rebane hakkama uurima Helsingis laohoone üürimise võimalusi. „Praegu on meil koos umbes 10 000 purki,” ütles Rebane siis. Kokku on laeva jaoks tarvis u 50 000 purki.
Mariliis Rebane on projekti produtsent, kes töötab koos kunstnik Karel Koplimetsaga. Viimati nimetatu on taaralaeva idee autor, kes praegu mõtleb välja projekti tehnilist teostust. „Olen selle teemaga tegelenud juba pikemat aega ja kogu projekti vältel on fookuses olnud nii eesti töölised Soomes kui ka soomlastest (viina)turistid Eestis. Võrdleksin seda väikestviisi majandusliku vahetuskaubaga: meie töölised maksavad seal makse ja samas toovad soomlased Eestisse alkoholiaktsiisi näol päris suure summa,” ütles Koplimets.
Kogused on tõesti suured: Helsingin Sanomat kirjutas mullu, et soomlased ostavad Eestist aastas kaasa u 65,5 miljonit liitrit alkoholi. Soome viidavast kogusest üle 32 miljoni liitri on õlut ja üle viie miljoni liitri kanget alkoholi.
Eeldades, et õlu ja muu lahja alkohol on enamasti pooleliitrites plekkpurkides, võib öelda, et laias laastus viiakse igal aastal Eestist Soome üle 60 miljoni plekkpurgi. Eestist või laevalt eelistavad alkoholi kaasa osta ka Soome suunduvad eestlased ja kuna Eesti taarat sealsesse pandipakendisüsteemi ära anda ei saa, on paljudel purgid panipaikades või garaažis alles. „Üks inimene ütles, et tal on garaažis 25 kasti taarat,” rääkis Mariliis Rebane. Niisiis võib oletada, et laevaprojektiks vajalikud 50 000 purki kokku saada ei pruugi olla kättesaamatu eesmärk.
Laev ise võib olenevalt tehnilistest võimalustest kujuneda esialgsest joonisest erinevaks. „Esialgu oli mõte teha purjelaev, aga see jäi ära. Ehitusse kaasame muidugi ka asjatundjaid, sest kavas on tõesti sellega päriselt Eestisse sõita,” ütles Koplimets. Purkidest alus meenutaks praeguste plaanide järgi veidi katamaraani ja sõidaks mootoriga. Hoolimata sellest, et laeva kuju tuleb algsest erinev, on see siiski mitmes mõttes sümboolne: alkoholiturism on üks kiht ja keskkonnateadlikkus teine kiht ning neile lisandub veel kirjanduslik-müütiline kihistus. Koplimets andis projektile samuti sümboolse nime „Juhtum nr 13. Oodates taarast laeva”. Seega tekib seos ka Maltsveti valge laevaga ja Kalevipoja Soome-sõiduga.
Oma laevaplaani jaoks on Koplimets toetust saanud ka projektilt „Eesti Vabariik 100”.
Taaraga üle piiri seilamine võib olla seadusrikkumine
Seadus lubab üle piiri Eestisse tuua korraga neli kilo jäätmeid ja seda tühjad plekkpurgid ju on. Koplimets ei pelga siiski seadusega vastuollu minekut, sest niipea kui taarast ehitatakse laev, saab sellest tema sõnul kunstiteos. Üks tühi plekkpurk kaalub 16 grammi ja kui laeva jaoks kulub kokku 50 000 purki, tähendab see, nagu seilaks üle piiri Eestisse 800 kilo jäätmeid."
"10.06.2020, 21:14",uudised,https://epl.delfi.ee/artikkel/90136941/tarraste-tulistas-mootorratturit-ka-parast-tema-elumarkide-kontrollimist,Tarraste tulistas mootorratturit ka pärast tema elumärkide kontrollimist,"Lihula lähedal kaks inimest tapnud Mikk Tarraste taluõu keset sügavat metsa Tuudil on kui sõelapõhjaks tulistatud. Hoovis on vähe neid kohti, kuhu poleks märki lastud. Pole kindlalt teada, millal said tabamuse hoovis olevad asjad, aga teame, et laupäeval võttis Tarraste relvad, sõitis Lihula poole ja tulistas hiljem teda jälitanud mootorratturit. Seejärel kontrollis tema elumärke ja tulistas korduvalt uuesti.
***
Kohalikud räägivad Lihulas, et laskmist oli kuulda ka päev enne laupäevaöist veresauna. Tookord pandi see jahimeeste arvele. Mikk Tarrastet varasemate laskudega ei seostatud. Teda kirjeldatakse ontlikuna ja võrdlemisi väljapaistmatuna.
Tarraste maja Tuudil kõneleb aga teist keelt.
Taluõuel on tulistamise jäljed sõna otseses mõttes igal sammul. Keset hoovi on lõkkease, mida katab suur tükk vineeri ja selle pinnal justkui sihtmärgil auk augu järel. Lõkkesse on visatud Sellier & Bellot nimelise laskemoonafirma karbid täpsustava kirjaga „Rimfire Ammunition” – ääretulepadrunid. Nende kõrval vedeleb hulganisti tühje 50-kohalisi plastikust padrunikassette.
Samm lõkkest eemal on teine põlenud hunnik, kus vedelevad sõelapõhjaks lastud ämbrid. Põlvekõrguse paekivimüüri peal ja ümber on märgid kunagi ritta seatud veinipudelitest. Vaid märgid, kuna neist on järel vaid endiselt müüril istuvad põhjad, kaelad ja laiali plahvatanud klaasikillud. Hoovil on hunnikutes ja murutuustides veel varjul kümnete aukudega ahjuplekk ja grilli kuppel. Lähemalt uurides saab selgeks, et kogu Tarraste hoov meenutab lasketiiru.
***
Laupäeva hilisõhtul tappis Mikk Tarraste kaks inimest. Kaitseliitlase, isa ja mootorratturi Virgot Rägastiku ning apteekri Ülle Heinveri. Viga said Heinveri abikaasa ja kaks lapselast.
Tapmistele eelnes metallimõlkimine Lihula Olerexi territooriumil. Tarraste sinine Subaru maastur sõitis maanteelt tankla poole üle piirete, üle muru ja riivas napilt bensiinihinna posti. Mõni kohalik sõnab, et just hinnaposti betoonäär oli koht, mille vastu Tarraste oma auto esiratta ribadeks sõitis.
Siis sõitis Tarraste vastu autosid ja korduvalt vastu tankla poehoonet, kuni jõudis ringiga territooriumilt välja ja autoteele.
Virgot Rägastik asus teda mootorrattal jälitama. Just tema andis häirekeskusele liiklusõnnetusest teada ja kirjutas ka oma sõpradele, et jälitab joonud juhti. Rägastik ja Tarraste jõudsid teeristi, kust vasakule jääb Lihula, paremale pikk ja sirge kruusatee ning mööda seda umbes kuue kilomeetri kaugusel Tarraste kodu. Tarraste keeras auto kodu poole, jõudis sellega sõita alla kilomeetri ja lõpetas kraavis. Mootorrattaga Rägastik oli tal endiselt järel.
Tarraste avas Subaru ukse ja korraga oli ümbruskonnas kuulda mitut lasku. Ta tulistas mootorrattaga kohale jõudnud Rägastikku.
Tarrastele Rägastiku tabamisest ei piisanud, ta jätkas. Ta jalutas mootorratturi juurde kontrollima, küünitas lähemale ja tulistas Rägastikku uuesti korduvalt pähe.
Tulistamisel ja kontrolllaskudel on tunnistajad, sest tol hetkel seisis teeristil veel üks auto. Selles viibinud inimene helistas häirenumbrile ja andis teada, et Lihulas tulistatakse. Lähedalolijate sõnul avas Tarraste ka pealtnägijate auto pihta tule ja tabas seda radiaatorisse. Maastur tagurdas, pööras otsa ringi ja kihutas Lihula poole.
Umbes pool tundi hiljem ja kaheksasada meetrit enda maakodule lähemal avas Tarraste uuesti tule vastutuleva Žiguli pihta. Autot tabasid kümned kuulid ning selles olnud kahest vanavanemast ja kolmest lapselapsest saavad pihta kolm. 61-aastane vanaema Ülle Heinver suri ja kaks lapselast, kolme- ja viieaastane, said raskelt vigastada.
Narkoekspertiisi tulemused pole selgunud
Kohalikes tekitas küsimusi, miks olid esmaspäeva õhtul Lihulas ja selle ümbruskonnas taas väljas suured politseijõud. Kokku loeti umbes kümme politseiautot, samuti kriminalistikabuss. Ühe kohaliku väitel lausa ka helikopter.
Tegemist oli maastiku veelkordse ülekammimisega, et olla kindel, ega Tarraste veretööl pole rohkem ohvreid. Olid ju ringlema läinud jutud, justkui oleks Tarraste endale ka pantvangid võtnud. Uurimine oli küll juba kindlaks teinud, et neid polnud, ent siiski otsustas politsei veel kord kontrollida. Parem karta kui kahetseda.
Küsimus on, mida Tarraste tegi päev varem. Kas ta oli üksi või oli temaga veel keegi? Kas ta tulistas oma kodumajas ja need ongi need lasud, millest külarahvas räägib? Mida ta mõtles? Mida manustas? Politsei on viidanud, et joove, mis, tõsi küll, tuvastati tunde hiljem, oli suhteliselt väike – 0,2 milligrammi liitri kohta. Seega joobe mõju all ei saanud Tarraste tegutseda. Aga viidatud on, et ta oli tarvitanud ka rahusteid ja võimalik, et veel narkootilisi aineid. Eesti kohtuekspertiisi instituudi ekspertiisi tulemused peaksid valmima reedel või hiljemalt uue nädala alguses.
Palusime psühhiaatril-narkoloogil doktor Jaanus Mummal hüpoteetiliselt selgitada, mida võib inimesega teha alkoholi ja rahustite koos manustamine.
„Segatarbimine võib alati ootamatuid reaktsioone tekitada. Oleneb, mida miksitakse, kuid üks põhimõte on see, et need tugevdavad joovet. Teisisõnu – rahusteid võttes joove tugevneb,” selgitas Mumma.
Ta viitas, et ka alkoholi puhul soovitatakse eri marke koos mitte tarbida ning nagu rahva seas öeldakse, võib selliselgi puhul asi käest minna. „Veel hullem on, kui tarvitatakse eri rühmi, sellest võib ootamatu reaktsioon tekkida küll,” tõdes Mumma. „See, kuidas kellegi aju reageerib, on individuaalne.”
Mumma tõi näiteks, et alkoholi ja kokaiini või amfetamiini koos tarvitavad inimesed võivad muutuda erksamaks, seevastu opiaadid teevad uimasemaks. Kõike seda koos võttes – alkohol, rahustid, opiaadid või stimulandid – võib pilt juba üsna segaseks muutuda.
Inimeste organism ja ajukeemia on erinevad. Mumma ütles, et ka arsti välja kirjutatud antidepressant ühele inimesele sobib, teisele aga mitte."
"21.11.2019, 00:03",sport,https://epl.delfi.ee/artikkel/88126959/jalgpallurite-voimalus-jai-kasutamata-minimaalses-punktiskooris-pole-midagi-tavatut,"Jalgpallurite võimalus jäi kasutamata, minimaalses punktiskooris pole midagi tavatut","Alagruppide loosimise järel võis mitmelt poolt kuulda mõtet, et Eestil on suurepärane võimalus jalgpallimaailma üllatada. Loosiratas tõi meiega ühte seltskonda kauaoodatud Saksamaa ja peale selle ka Hollandi. Tegemist oli mängudega, kus nii mõnelgi siinsel jalgpalluril oleks hea esitusega tekkinud võimalus teenida magus välisleping.
Nüüdseks on need kohtumised peetud ja võib tõdeda, et keegi ei suutnud võimalust kasutada. Ühtegi mahlakat lepingut nende matšide pealt igatahes ei paista.
Eestlaste jaoks lõppes valiksari Amsterdamis 0 : 5 kaotusega Hollandile. Koondise ühe liidri Karol Metsa hinnang kaheksa mänguga kogutud ühele punktile ja väravate vahele –24 oli konkreetne. „Kindlasti oli see valiksari meie jaoks pettumus. Kerge ta meile ei olnud. Suures plaanis läbikukkumine,” kõlas Metsa aus hinnang hollandlastelt saadud kaotuse järel.
Teisipäeva õhtul Hollandiga peetud lahingule tagasi vaadates võib tõdeda, et selliste suurte vutiriikidega oleme võõrsil alati hädas. Kui koduväljakul oleme läbi ajaloo suutnud mõne üllatustulemuse pakkuda, siis Euroopa raskekaallastele pole meil nende kodus olnud tulemuse mõttes suurt midagi pakkuda. Kõik vutifännid mäletavad Eesti jalgpallikoondise kodulahinguid Hollandiga (2001. aastal 2 : 4, 2013. aastal 2 : 2), kuid tasub meenutada, et samades valiksarjades jäädi võõrsil vastasele alla vastavalt 0 : 5 ja 0 : 3. Ehk ei midagi uut siin päikese all.
Konkreetsemalt arvude taha vaadates tuleb samuti tõdeda, et mingit erakordselt suurt ebaõnnestumist samuti ei olnud. Palju on räägitud, et valiksarjas teenitud üks punkt saadab meid justkui 1990-ndatesse tagasi. Tõele au andes on tihtilugu olnud meie punktiskoor suurem, sest põhilise saagi oleme korjanud n-ö kääbusriikide vastu.
Heidame pilgu ajalukku. Millise punktiskoori teeninuks eestlased eelnevates valiksarjades, kui meil olnuks selline alagrupp nagu seekord ehk puudunuks juba mainitud kääbusriik?
2018. aasta valiksari (5 punkti), 2016 (6 p), 2014 (1 p), 2012 (13 p), 2010 (8 p), 2008 (1 p), 2006 (5 p), 2004 (2 p), 2002 (2 p), 2000 (5 p), 1998 (4 p), 1996 (0), 1994 (1 p). 1994.–1998. ja 2010. aasta valiktsüklites oli Eesti ise alagrupis kõige madalama asetusega meeskonnaks.
Seega on näha, et peale 1994. aasta oleksime ühe punkti peale jäänud veel 2014. ja 2008. Esimesel juhul tegime viigi Hollandiga ja teisel Põhja-Makedooniaga. Sel korral saime silma pähe matšis Valgevenega.
Ent ainult paratamatusena ei saa ka nüüdset ühte punkti vaadata. Eelnevast neljast valiksarjast on saanud ebaõnnestunuks lugeda ainult 2014. aasta oma. Ülejäänud kolmes oleme suutnud edukalt esineda ka endast suuremate vastu ehk praegune tsükkel oli ikkagi selge altminek.
JALGPALLI EM
EM-pääsme taganud koondised:
Belgia, Itaalia, Venemaa, Poola, Ukraina, Hispaania, Prantsusmaa, Türgi, Inglismaa, Tšehhi, Soome, Rootsi, Horvaatia, Austria, Holland, Saksamaa, Portugal, Šveits, Taani, Wales.
Play-off’i kaudu EM-pääset jahtivad koondised (edasi pääsevad ainult divisjoni võitjad)
A-divisjon: Island, Bulgaaria, Iisrael, Ungari, Rumeenia*
B-divisjon: Bosnia ja Hertsegoviina, Slovakkia, Iirimaa, Põhja-Iirimaa
C-divisjon: Šotimaa, Norra, Serbia, Bulgaaria/Iisrael/Ungari/Rumeenia
D-divisjon: Gruusia, Põhja-Makedoonia, Kosovo, Valgevene
*Nelikust Bulgaaria, Iisrael, Ungari, Rumeenia satub üks meeskond loosi tulemusel C-divisjoni play-off’i. Ülejäänud kolm mängivad A-divisjoni play-off’i.
EM-i alagruppide koosseisud loositakse 30. novembril Bukarestis."
"30.01.2017, 00:05",valismaa,https://epl.delfi.ee/artikkel/77063512/trumpi-isikliku-lenini-voim-suureneb-valges-majas-vaga-kiiresti,Trumpi isikliku Lenini võim suureneb Valges Majas väga kiiresti,"Pisut üle nädala USA presidendi ametis olnud Donald Trump näitab, et ei viivita valimiskampaania ajal väljahõigatud lubaduste elluviimisega. Mehhiko müüriga ärbelda ja Hiinaga konflikti kiskuda on ta jõudnud juba esimese paari ametis oldud päevaga. Reedel jõudis järg moslemite sissesõidukeeluni, millega Trump oma kampaanias kõvasti trummi lõi.
Nagu tavaks, põrutas värske president kiirustades tehtud otsusega kõigepealt uperkuuti teelt välja, põhjustas suurt segadust ja ränka nördimust. Seejuures on viimased päevad peale hukkamõistu, mida pälvis moslemikeeld, näidanud ka seda, kuidas lähevad paika Valge Maja jõujooned. Selle põhjal võib ennustada, et samasuguseid huupi visatud poliitikapomme on oodata veel palju rohkem.
Üsna pea pärast reedel president Trumpi allkirja saanud seadlust, millega seitsme moslemienamusega riigi – Iraagi, Iraani, Liibüa, Somaalia, Sudaani, Süüria ja Jeemeni – kodanikel keelati 90 päevaks sissesõit USA-sse, sai selgeks, et tegemist võib olla õpikunäitega selle kohta, mis ees ootab. Siis, kui Trump Pentagonis oma otsusele alla kirjutas, ei saanud asjast esimest korda teada üksnes USA avalikkus ja muu maailm, vaid ka kogu USA föderaalne bürokraatia, sealhulgas piirivalve- ja tollisüsteem, mis pidi hakkama otsust kohe ellu viima.
Trumpi meeskond hoidis keelu ettevalmistamist ja selle teksti koostamist rangelt oma kontrolli all. Seda ei näidatud enne heakskiitmist ei justiits- ega sisejulgeolekuministeeriumile. Teisisõnu: välditi tavapärast kooskõlastusringi, mille eesmärk on võimalikke vigu avastada ja probleeme ennetada.
Nagu selgus, oli seadluses vigu ja probleeme kuhjaga. Näiteks tekkis kohe kahetimõistetavus: kas seitsme riigi kodanikele kohaldatud sissesõidukeeld kehtib ka siis, kui neil on kehtiv USA viisa või isegi alaline elamisluba? Kas ka siis, kui nad istusid lennukisse enne Trumpi määruse allkirjastamist? Jne.
Sisejulgeolekuministeerium üritas võtta mõistlikku joont ja näiteks lubada riiki vähemalt alalise elamisloa omanikud. Seepeale Valge Maja vihastas ja andis otsese suunise ka need isikud piirilt tagasi saata.
Avalikkuse ette jõudsid uskumatud juhtumid USA piirilt. Näiteks aastakümneid USA-s elamisloaga elanud Iraani päritolu professorit ei lubatud välismaalt puhkuselt tagasi. „Mis saab mu majast, seal ootavast koerast ja lennujaama pargitud autost?” Muu pärast ei osanud ta esimese hooga muretsedagi. Keelu mõju alla sattunud viieaastane ahastuses poisike lubati vanemate käte vahele alles pärast mitmetunnist kinnipidamist. Tagasisaatmise ähvardusest ei pääsenud ka USA armeed Iraagi sõjas aidanud tõlgid, kes olid äsja heakskiidetud asüülipaberitega lennujaama saabunud.
Tänu USA inimõigusorganisatsioonide ja vabatahtlike advokaatide pingutustele peatasid mitu föderaalkohut juba laupäeva õhtuks esmase õiguskaitse korras Trumpi seadluse kõige ebaõiglasemate punktide rakendamise. Kehtivate elamislubade ja viisadega inimesed pääsevad vähemalt lähipäevil endiselt USA-sse. Kuid nimetatud riikide kodanikele uute viisade väljastamise ja asüülitaotluste rahuldamise peatamises jääb tõenäoliselt peale Trumpi tahe. See omakorda pälvis maailmas nii seadluse hukkamõistu kui ka vastumeetmeid. Näiteks Iraan ja Iraak teatasid kavast keelata 90 päevaks USA kodanikel oma riiki siseneda.
Palju segadust külvanud sissesõidukeelu rakendamine tõi päevavalgele ka Trumpi meeskonna võimuhierarhia jõujooni. Kui sisejulgeolekuministeerium palus Valgelt Majalt Trumpi seadlusele õiguslikku selgitust, ei vastanud neile mitte sealsed juristid, vaid õigusakti eriti äärmuslikku kohaldamist nõudis riigipea poliitnõunik Steve Bannon isiklikult.
Faktivaba propagandakanali Breitbart News endine juht Bannon juhtis lõpusirgel Trumpi valimiskampaaniat ja temast sai üks esimesi uude administratsiooni tööle määratud isikuid. Bannoni ametlik tiitel on väheütlev presidendi strateegianõunik, kuid sel nädalavahetusel hakkas tema mõju Trumpile pea igal sammul silma.
Kui tavaolukorras võiks oodata vigase õigusakti väljatöötaja või ebaseadusliku kohaldaja eksimuse karistamist, siis Bannon sai moslemiriikide kodanikele kära tekitanud sissesõidukeelu kehtestamise eest hoopis kiita. Nimelt edutas Trump oma poliitilise strateegianõuniku laupäeval USA ja muu maailma suhetesse segaduse külvamise eest mõjuvõimsa rahvusliku julgeolekunõukogu alaliseks liikmeks. Tegemist on USA presidendi peamise välis- ja kaitsepoliitilise tööorganiga. Väljamõeldiste internetis levitamise spetsialisti sissearvamisega samal ajal kõrvaldas Trump nõukogu alalise liikme kohalt USA kõrgeima sõjaväelase – staabiülemate komitee esimehe.
Kui see ei näita presidendi heakskiitu äsjasele saavutusele, siis mida veel? Need kokkulangevused meenutasid paljudele ühe USA ajakirjaniku ülestähendusi oma 2013. aasta kohtumiselt Trumpi praeguse mõjuvõimsa nõunikuga. Siis praalinud Bannon, et ta polevat mingi populist ega rahvuslane, vaid soovivat end iseloomustada kui leninlast.
„Lenin soovis hävitada riigi ja see on ka minu eesmärk. Ma tahan kõik ümberi paisata, hävitada kogu praeguse valitseva korra,” väljendanud Bannon oma soove. Peab see paika või mitte, igatahes esimesed USA ja muu maailma suhete korraldamisel astutud sammud paistavad olevat ajendatud just sellest deviisist.
Trump rääkis riigijuhtidega. Bannon oli Putiniga peetud kõne juures
USA president Donald Trump pidas laupäeval mitu järjestikust telefonivestlust eri riikide juhtidega. Pea kõigist neist avaldati peale sisukokkuvõtte ka fotod, mis näitasid huvitavaid märke.
Esmalt rääkis Trump Saksamaa kantsleri Angela Merkeliga. Kõne ajal tehtud foto järgi viibis Trumpi lähedal ainult üks nõunik. Pärast seda tegi Trump palju spekulatsioone esile kutsunud kõne Venemaa presidendile Vladimir Putinile ja selle jäädvustus näitas ovaalkabinetist toatäit inimesi. Väidetavalt kuni tund kestnud jutuajamist kuulasid Trumpi ümber pealt muu hulgas asepresident Mike Pence ja nähtavasti välispoliitikas väga tähtsaks tegijaks tõusnud poliitnõunik Steve Bannon.
Trumpi-Putini telefonikõne puhul on märkimisväärne, et ei Valge Maja ega ka Kremli pressiteate järgi polnud selles väidetavalt juttu Ukrainast ega Venemaale kehtestatud sanktsioonidest."
"07.03.2016, 15:41",valismaa,https://epl.delfi.ee/artikkel/73881879/jaapani-suusavoistlusel-toimus-plahvatus-sihtmargiks-oli-ilmselt-keisri-jareltulija,"Jaapani suusavõistlusel toimus plahvatus, sihtmärgiks oli ilmselt keisri järeltulija","Võistluspaigas viibis ürituse ajal sadu inimesi, teiste seas ka printsess Akiko, lahkunud prints Tomohito tütar ja keiser Akihito sugulane, kes oli just pidanud avatseremoonial kõne.
Politsei on vahistanud mehe, keda nähti sündmuspaigal hoidmas käes 50 cm pikka ja 2-3 cm läbimõõduga metalltoru. Mees viibis vahistamise hetkel printsessist umbes 10 meetri kaugusel, vahendab Japan Times.
"
"11.11.2020, 00:05",arileht,https://epl.delfi.ee/artikkel/91629023/hiigelsuure-ravimitootja-vaktsiiniuudis-pani-ka-eestlased-pfizeri-aktsiaid-ostma,Hiigelsuure ravimitootja vaktsiiniuudis pani ka eestlased Pfizeri aktsiaid ostma,"Esmaspäeval tabas investoreid ootamatult uudis, et Pfizer ja BioNTech on oma koroonaravimiga teinud suure sammu edasi. Hetkega tundus, nagu kõik olevat muutunud. Leiti põhjus, miks osta Pfizeri aktsiat ja teha samal ajal oma portfellis suurpuhastus ning panna koroonapiirangutest kasu teenivate tehnoloogiafirmade aktsiad müüki. Pfizeri aktsias nähti ühtäkki imeravimit majanduse hädade vastu ja tehnoloogiaettevõtete aktsiaid enam ei soositud. Küll aga osteti asemele muid aktsiaid.
Optimismipuhangus kukkusid USA võlakirjade hinnad, sest kes vajab turvavarasid, kui kõik peaks minema paremaks. Võlakirjade hindade kukkumine tõi kaasa intressitõusu.
Selline asjade käik võib tunduda veidi ennatlik. Kui vaktsiin on nii hea, kui väidetakse, peab kõigepealt algama selle hulgaline tootmine ja tarnimine, enne kui inimestel sellest kasu on ja majandusi avada saab. Kas ka ravimitootja selle ravimiga head kasumit teenib, on iseasi. Kui ka konkurendid oma toodetega välja tulevad, siis pakkumine killustub ja supp jääb lahjemaks.
Majandusse võib mõju jõuda pikema aja jooksul.
„Finantsturud reageerivad vaktsiini väljatöötamisega seotud positiivsele uudisele tugevalt, sest suurem kindlustunne viiruse taandumise suhtes on tõstnud investorite julgust. Positsioonid võetakse sisse tulevase oodatava tuluvoo ja kasumlikkuse nimel,” ütles Eesti Panga majanduspoliitika ja -prognoosi allosakonna juhataja Rasmus Kattai. „Reaalset majandust, sealhulgas ettevõtete müügitulu, hõivet ja töötasusid, hakkab vaktsiini olemasolu mõjutama mõnevõrra hiljem. Siis, kui viiruse levik saadakse kontrolli alla ja majandustegevust pärssivaid piiranguid on võimalik hakata leevendama või täielikult eemaldama. Ka parimal juhul oleme sellest olukorrast ilmselt veel paljude kuude kaugusel.”
Kui vaktsiin hakkab toimima, saab majanduse lahti hoida ning riigi abi ja keskpanga rahapoliitilisi stiimuleid on tarvis vähem.
Pfizeri aktsia hüppas esmaspäeval uudise peale 7,7%, murdes läbi aasta pidanud justkui nähtamatust hinnamüürist. Aktsia maksis 39,20 dollarit. Pfizer on hiigelsuur ravimitootja, mille turuväärtus ulatub 218 miljardi dollarini. Ettevõtte 12 kuu kasum oli 8,4 miljardit dollarit 46,7 miljardi dollarilise käibe juures. Aktsia hinna/kasumi suhte näit oli kallimapoolne ehk 26. Aktsia dividenditootlus on ulatunud ligi 4%-ni.
Investoritele on sageli hea uudis hoopis halb ja vastupidi. Kõik on tõlgendamise küsimus. Kui vaktsiin hakkab toimima, saab majanduse lahti hoida ning riigi abi ja keskpanga rahapoliitilisi stiimuleid on tarvis vähem. Ent vähem raha majanduse toetamiseks on investorite seisukohast halb uudis.
USA aktsiaturg tõusis esmaspäeval S&P 500 indeksi kujul 1,2%, teine positiivne uudis oli Joe Bideni võit USA valimistel. Dow Jonesi tööstuskeskmine tõusis ligi 3%. Tehnoloogiaaktsiarikas NASDAQ langes 1,5%.
Euroopas juhtisid tõusu turismi ja energiasektori esindajad. Viimase tõusu põhjus oli nafta hinna tõus. STOXX Europe 600 indeks tõusis esmaspäeval 4%. „Loomulikult on küsimus selles, kui jätkusuutlik on positiivne vaktsiiniuudiste voog.” ütles Tallbacken Capital Advisorsi juhatuse esimees Michael Purves.
„Eile (esmaspäeval – toim) oli erakordselt suur kauplemisaktiivsus,” ütles Swedbanki Eesti maaklerüksuse juht Andres Suimets. „See oli võrreldav meil varasemate rekordiliste päevadega märtsis, huvi Pfizeri vastu oli suur. Samuti ka tervikuna volatiilsemate sektorite aktsiate vastu, ennekõike tehti väga palju tehinguid lennundusettevõtete aktsiatega.”
Huvi kasvu kinnitas ka LHV. „LHV klientide hulgas on huvi Pfizeri aktsia ostmise vastu mitu korda kasvanud,” ütles LHV maaklertegevuse juht Sander Pikkel. „Samuti suurenes pärast Pfizeri koroonavaktsiini uudise avaldamist klientide üldine tehinguaktiivsus märgatavalt.”
Kui majanduse väljavaated on paremad, on pankadel põhjust tõsta intressi ja teenida rohkem laenudelt.
Suure tõusu tegid läbi ka pangaaktsiad. Pikaajalised USA dollari intressid tõusid. See on pankadele tulus, sest nad teenivad raha lühiajaliselt sisse võtmisest ja seda pikaajaliselt välja laenates. Goldman Sachsi finantsdirektor Stephen Scherr ütles esmaspäeval investorite konverentsikõnes, et vaktsiiniuudised on pankadele väga head. Kui majanduse väljavaated on paremad, on pankadel põhjust tõsta intressi ja teenida rohkem laenudelt, kirjutas FT. JPMorgan Chase’i ja Bank of America aktsiad tõusid esmaspäeval 14%.
Head uudised USA-st ja selle peegeldus Euroopas tõstsid aktsiate hindu ka siinmail. Tallinki aktsia tõusis esmaspäeval 9,9% 0,644 euroni. Leedu börsil oleva reisikorraldaja Novaturase aktsia tõusis veel rohkem – 18,2%. Baltika aktsia tõusis 8,8% 0,185 euroni. Aktsiaindeks OMXT tõusis esmaspäeval 3,2%.
Ka teisipäeva pärastlõunal oli Balti börsidel valdav tõusumeeleolu. Baltika aktsia kerkis 8,1% 20 sendini. Kohaliku börsi raskekaallase Tallinki aktsia tõusis 2,5% 66 sendini.
Autor on Baltika aktsionär.
Investorid vajasid positiivset uudist
Danske Marketsi analüütikud tõdesid investoritele saadetud ülevaates, et Pfizeri ja BioNTechi teate peamine mõju turule on senise ebakindluse vähendamine. Investorid arvestavad aktsia hindadesse praegu stsenaariumit, mille järgi saab piiranguid kevadel leevendada. „Senised piirangud jätkuvad läbi talve ja nakatunute arv kasvab, kuid turud näevad nüüd kriisi lõppu ja 2021. aasta peaks tulema roosilisem. Kokkuvõttes näib „normaalsus” saabuvat loodetust kiiremini,” tõdevad analüütikud ülevaates. Nad lisavad, et lähikuudel võib tulla ka teisi positiivseid uudiseid.
Sellist head uudist oli börsidel väga tarvis. Ja mitte ainult – ka vastu talve viirusetagi depressiooni kalduvatel inimestel.
„Me näeme praegu selle jama lõpu algust. See on väga suur asi,” tõdes USA populaarsele investorite kanalile CNBC Fundstrati analüüsiüksuse juht Tom Lee. „See ralli võib veel mõnda aega kesta.”
Lee selgitas, et investorid vaatavad tulevikku ega keskendu praegu mitte hinnale, vaid sellele, et paljud ettevõtted vaatavad edaspidi oma tuluporgnoosid ümber. Näiteks kerkisid ristlusfirmade aktsiad lootuses, et broneeringute arv edaspidi suureneb. Royal Caribbeani aktsia hind kerkis 25%, kinode operaatori AMC Entertainmenti oma 60%."
"19.05.2016, 00:10",sport,https://epl.delfi.ee/artikkel/74566691/kolm-momenti-teisest-mangust,Kolm momenti teisest mängust,"Kohe mängu esimese rünnakuga, kus Tanel Sokk sai lahtihüppest palli ja viskas viiendal sekundil otsustuskindlalt korvi, näitasid tartlased, et võrreldes avamänguga on nad teisest puust. Nii nagu lubatud sai. Sentimeetritki ei loovutatud kalevlastele ilma võitluseta. Kulunud fraas, aga nii oli. Mõlemapoolset vihast andmist oli nauditav vaadata ja nii peabki finaalis olema. Ja selline võitlustahe on Rocki ainus võimalus Kalev/Cramot halvata."
"11.03.2016, 09:05",valismaa,https://epl.delfi.ee/artikkel/73925027/soome-pollumehed-kuulutavad-helsingis-traktoritega-oma-katastroofilist-olukorda,Soome põllumehed kuulutavad Helsingis traktoritega oma katastroofilist olukorda,"Meeleavaldusest peaks osa võtma tuhandeid põllumehi ja paarsada traktorit, vahendab Yle Uutiset.
Soome põllu- ja metsamajandustootjate huve kaitsva organisatsiooni MTK teatel on põllumeeste olukord katastroofiline. Venemaa sanktsioonid ja hinnalangus on viinud talud kitsikusse ning viimane piisk karikasse oli toetuste maksmise viibimine. Traktorimarsiga kavatseb MTK tuua põllumajandusettevõtjate häda konkreetselt otsustajate silme ette.
Samasuguseid üritusi toimub lisaks Helsingile ka mujal Soomes."
"13.01.2016, 00:11",arileht,https://epl.delfi.ee/artikkel/73408265/omniva-saatus-selgub-sel-voi-jargmisel-kuul,Omniva saatus selgub sel või järgmisel kuul,"Majandus- ja taristuminister Kristen Michal tõdes suve lõpus, et Omniva ja EVR Cargo puhul tasub otsida eraomanike kaasamise võimalusi.
„Riik ei peaks tegutsema valdkondades, kus turg toimib või mille pakkumisega saab erasektor hakkama, näiteks pakiteenus või teehooldus,” sõnas minister eile advokaadibüroo Sorainen ärihommikul. Minister tutvustas plaani, millised ettevõtted tuleks erastada, millised liita ja kuhu tuleks partnereid kaasata.
Eraturu kaasamist kaalutakse Michali sõnul eelkõige postiteenuste firma Omniva, riigiteede hooldamisega tegeleva AS-i Eesti Teed, metroloogia keskasutuse Metrosert ja teede tehnokeskuse puhul.
Omniva on juba partnereid leidnud ja ettevõtte saatus võib selguda kas jaanuaris või veebruaris.
Osa ettevõtteid läheb ühte valdusfirmasse ja sellest saab kontsern, kuhu kuuluvad ettevõtted, mida ühendab üks taristu. Transpordikontserni peaksid minema Tallinna Sadam, Saarte Liinid, Eesti Loots, Eesti Raudtee, EVR Cargo ja Tallinna Lennujaam."
"09.12.2020, 13:30",arvamus,https://epl.delfi.ee/artikkel/91920373/aivar-soerd-jargmise-aasta-riigieelarve-koostamisel-on-rikutud-pohiseadust,Aivar Sõerd: järgmise aasta riigieelarve koostamisel on rikutud põhiseadust,"Põhiseaduse alusel on riigikogul õigus ja kohustus otsustada kõigi riigi tulude ja kulude üle iga aastases riigieelarves. See tähendab, et iga-aastane riigieelarve seadus ja selle seletuskiri peab olema piisavalt detailne ja arusaadav. Riigikogu liikmel peab olema võimalus põhiseadusega sätestatud õigust ja kohustust teostada ning eelarvemenetluses kaasa rääkida.
Ka õiguskantsler on korduvalt tähelepanu juhtinud sellele, et riigieelarve on koostatud selliselt, et riigikogu liikmetel pole alati võimalik kulude ja tulude üle otsustada.
Põhiseaduses sätestatud õiguste ja kohustuste tagamisel pole asjad paranenud. Järgmise aasta riigieelarve näitel on tulude ja kulude üle otsustamine selgelt ja nähtavalt läinud riigikogult valitsuse kätte. Järgnevalt mõned näited."
"10.06.2016, 14:35",lp,https://epl.delfi.ee/artikkel/74779177/armin-karu-homses-lp-s-tahaksin-peale-hiltoni-veel-nii-monegi-suure-asja-elus-ara-teha,Armin Karu homses LP-s: tahaksin peale Hiltoni veel nii mõnegi suure asja elus ära teha,"Aastaid Eesti rikaste esikümnesse kuuluv Olympic Entertainment Groupi suuromanik Armin Karu on ilmselgelt sõiduvees. Nii uhket, mainekat ja prestiižset hotelli kui Hilton Tallinn Park pole Tallinnas varem nähtud. Tema ettevõte tõi selle – esimesena Baltimaades – Eestisse ja nii jõuab väike Eesti taas maailmakaardile. Teiste vanade ja väärikate riikide sekka, kus Hiltoni kett tegutseb edukalt juba aastakümneid.Hilton Tallinn Park on muljetavaldav oma maitsekuses ja suuruses: 202 numbrituba, kaksteist korrust, kaks restorani, 520 inimest mahutav konverentsisaal, spaa ja Eesti suurim kasiino. Kõik see läks maksma üle 40 miljoni euro. Ühe maailma kuulsama hotelliketi Eestisse tooja Armin Karu ei püüagi oma rahulolu ja rõõmu varjata. Ta juhatab ilmselge uhkustundega meid alustuseks kõige kõrgema korruse lukstubadesse, kus saab seista üleni klaasitud toanurkades täpselt Gonsiori või Kreutzwaldi tänava kohal. „Tule, seisa siia ja vaata alla,” kamandab ta kõrgusekartliku ajakirjaniku akna ette ja efekt avaneb: autod vuravad kusagil all, silmapiiril laiub rohelus ja lummav linnavaade tuleb toadiivanile kätte. „Ütle, kus teises maailma hotellis saad sa seista sõidutee peal ja nautida sellist vaadet?” küsib Karu ja temaga tuleb nõustuda: küllap mitte kuskil. Liigume edasi restorani, kus töötab Itaaliast palgatud kokk, sealt täiusliku sisustusega jõusaali, kus Armin lubab hakata kangi tõstmas käima, ja seejärel spaasse, kust peale 25-meetrise basseini pole puudu ka saunad ja Aasias õppinud masseerijad. Enne ringkäiku Eesti suurimasse kasiinosse kutsub ta proovima basseini õueala troopilist kliimat. Hotelli välisseinte mustad pinnad on projekteeritud nii, et õues päevitajal tekib ilusa ilma korral Vahemere tunne, sest seal on nii kuum ja tuuletu. Jah, midagi ei ole selles hotellis puudu ja miskit ei ole ka üle.On paras hetk võtta aeg maha ja arutleda, millised soovid on nüüdseks täitunud ja millest poleks osanud veel mõni aeg tagasi unistadagi. Tehtud on piisavalt palju ja Armin Karu oskab seda hinnata. Ta avalikustab homme ilmuvas intervjuus oma kaks uut suurt ideed, mis tõusevad temaga tavapäraselt seostatavast kasiinoärist esile.
Kõigest täpsemalt aga juba homses LP-s ilmuvas pikas intervjuus!"
"25.07.2020, 08:12",uudised,https://epl.delfi.ee/artikkel/90548339/haridusametit-pole-veel-valmiski-kuid-juba-seal-kaarib,"Haridusametit pole veel valmiski, kuid juba seal käärib","„Need, kes kandideerisid ja keda koondatakse, pruugivad küll kibestunud olla,” kommenteerib haridus- ja teadusministeeriumi (HTM) kantsler Mart Laidmets vastloodava haridusameti uue juhi Ulla Ilissoni palkamist.
Probleem pole seekord kõrges palgas, kuigi kantsler argumenteerib piisava põhjalikkusega ka selle tagamaid. Ministeeriumis on kostnud nurinat, kuna Ilisson ei võitnud konkursi puhta lehena, vaid toimetas haridusameti ülesehitamisega juba enne ametisse kandideerimist.
„Polnud saladus, et Ulla tegeles nõunikuna,” kommenteerib Laidmets. „Sain isegi vihjeid, et kas nii on õige,” lisab ta.
Ilissonil oli roll haridusameti loomise juures. Kui teised kandideerisid, siis tema juba aitas ehitada. „Ta konsulteeris ministeeriumi töökorralduse muutmist, ministeeriumi ja loodava ameti ühtse organisatsiooni kujundamise aluseid ning ameti loomist,” kirjeldab Ilissoni tööülesandeid HTM-i avalike suhete juht Tarmu Kurm.
Palka Ilisson Laidmetsa sõnul otseselt ei saanud, kuid nii moe pärast teatud konsultatsioonitunnid temalt siiski telliti. „Viiskümmend eurot tund,” täpsustab kantsler.
Ilissonil oli oluline roll ka haridusameti meeskonna komplekteerimisel. Kõik peale kahe haridusameti osakonnajuhi on praeguseks leitud. Ilisson oli Kurmi sõnul üks HTM-i esindajatest, kes osales kandidaatide intervjueerimisel.
Haridusametiga seotud inimene, kes palub töökoha kaitseks anonüümsust, ei mõista, kuidas sai Ilisson enne juhiks valimist sisuliselt juba enda tulevaste alluvate värbamisel viibida. „Ilissoni polnud veel juhiks määratud, kuid ometi aitas ta juba osakonnajuhte valida. Teistel kandidaatidel sellist võimalust polnud,” märkis ta. Pahameelt läbipaistmatu valimisprotsessi osas olevat kostnud kõikidest haridusametisse koondatavatest asutustest.
Laidmetsa seisukoht on, et Ilissoni aktiivne roll haridusameti loomise juures talle samas kandideerimisel konkurentsieelist ei andnud.
Värsked mõtted
Esiteks, põhjendab Laidmets, ei otsustanud tema valituksosutamist haridusministeerium. Avaliku teenistuse tippjuhtide valikukomisjonis oli kantsler HTM-i esindajana vaid üks seitsmest otsustajast, ülejäänud kuus aga täiesti teistsuguste valdkondade eksperdid. Näiteks rahandusministeeriumi kantsler Veiko Tali, riigisekretär Taimar Peterkop, personalijuhtimise ekspert Riina Varts jt. Komisjonis viidi Laidmetsa sõnul läbi juba täiesti teistsugused testid, kus varasem kokkupuude haridusvaldkonnaga ei mänginud kandidaatide jaoks olulist rolli.
Haridusametisse koondatud asutuste töötajate seas oli see tõik kummaline, et Ilissonil puudub igasugune kogemus. „See, et ta tegutses Noored Kooli ja „Tagasi kooli” ettevõtmises oli seotud tema toonase tööga, Swedbank sponsoreeris Noored Kooli projekti,” märkis haridusametiga seotud inimene.
Teiseks toob Laidmets välja, et selle loogika järgi oleks eelis pidanud olema just neil kandidaatidel, kes juba on viis-kuus aastat mõne haridusasutuse juures olnud. Niisugused kandidaadid juhiotsimise esimeses voorus ka olid ja see konkurss kukkus läbi. „Olid praeguste asutuste juhid, kelle nägemus oli sama tegevust jätkata nagu seni, aga lihtsalt suuremates mõõtmetes. Seda me ei tahtnud,” nendib Laidmets.
„Ilisson tuli aga väljast ja ütles kohe, et ei taha juurdunud protsesse. Kas peaks kuidagi ministeeriumi ülesehitust kopeerima? Ei! Temalt tulid värsked mõtted,” selgitab Laidmets põhjuseid, miks Ilissoni visioon talle sümpatiseeris.
Oli ka teisi
Värskete mõtete eest hakkab nüüd Ilisson saama 6900 eurot kuus, rohkem, kui näiteks politsei- ja piirivalveameti peadirektor Elmar Vaher või hoopis peaminister Jüri Ratas. Haridusameti loomisega seotud inimene märgib, et tõenäoliselt mängis haridusministeerium end uue juhi palga osas nurka. „Kuna Ilisson osales juba enne valimist alluvate värbamisel, siis oli ministeerium selge valiku teinud ning paremuselt teist kandidaati ei otsitudki. Ilmselt polnud siis võimalik kõrgele palgasoovile vastu öelda, et peame otsustama teiseks jäänud kandidaadi kasuks,” spekuleeris ta.
Milleks maksta 6900 eurot?
Kantsler Mart Laidmets selgitab, et tema ei julge nii olulise asutusega nagu haridusamet riskeerida – ikkagi tegeletakse eksamite ja muude elu määravate asjadega – ning seetõttu tuli seda vedama leida ka tippjuht. „Tippjuhti ei leia niisama,” ütleb Laidmets.
Võrdluseks toob ta riigiettevõtted nagu Eesti Energia või Nordica juhtide kuupalgad, mis ulatuvad kümnetesse tuhandetesse eurodesse. „Kui võtta 100 kõige suuremat firmat Eestis, siis seal nagunii pole palku alla kümne tuhande euro,” toob Laidmets veel ühe võrdluse.
Siiski polnud Ilisson enne, kui valikukomisjon võimalikud tippjuhtide nimed välja sõelus, kellelegi ministeeriumist Laidmetsa sõnul tuttav. Uut juhti hakati haridusametile otsima veebruaris ja siis, pärast võimaliku kandidaadina sõelale jäämist, kutsus Laidmets Ilissoni hairidusameti loomisega tutvuma.
„Õhina-põhiselt tuligi alguses ja ilma palgata,” sõnab Laidmets, et kutsus Ilissoni ministeeriumi lootusega, et ta ka haridusameti juhiks kandideerib. „Esimeses voorus polnud ta aga kindel, kas kohta tahab. Aga protsessi käigus läks põnevaks,” kirjeldab kantsler Ilissoni otsust siiski teises voorus kandideerida.
Teises voorus oli ka juba kandidaatide seas rohkem tippjuhte erasektorist. Seega, kui Ilisson selles voorus poleks samuti soovinud osaleda, oleks konkurss teisel korral Laidmetsa hinnangul siiski õnnestunud. „Oli konkurentsi. Lõppvooru jõudsid tugevad erasektori inimesed,” sõnab ta."
"28.04.2018, 00:05",lp,https://epl.delfi.ee/artikkel/81920435/riina-sikkut-kinnitas-et-talle-on-tehtud-ettepanek-hakata-ministriks,"Riina Sikkut kinnitas, et talle on tehtud ettepanek hakata ministriks","Riina Sikkut kinnitas väidet, et peagi ametist lahkuv tervise- ja tööminister Jevgeni Ossinovski on teinud talle ettepaneku astuda ministriametisse."
"12.02.2021, 00:05",lp,https://epl.delfi.ee/artikkel/92532329/ain-anger-estonias-toimuv-ei-erine-teiste-ooperimajade-intriigidest,Ain Anger: Estonias toimuv ei erine teiste ooperimajade intriigidest,"Ain Anger (49) on kultuurkapitali helikunsti valdkonna peapreemia värske laureaat. Eelmise aasta juunis sai ta esimese eestlasena kammersänger’i tiitli, mis on ooperilaulja kõrgeim tunnustus Saksamaal ja Austrias. Teda peetakse üheks nüüdisaja parimaks Richard Wagneri bassiks. Anger on laulnud 31 riigis ja kõikides maailma suurimates ooperiteatrites. Sel aastal lisandub nende sekka ka New Yorgi Metropolitan Opera. Anger rõhutab, et uus, korraliku akustikaga hoone oleks Eesti riigi visiitkaart. Mis Angerit edasi kannustab ning miks ta arvab, et Wagnerit on tegelikult kerge laulda?
Miks ma sellest räägin? Samamoodi on ooperikunstiga, millest arusaamine tuleb ajaga. Mitte nii, et „ah, käisin ükskord „Boheemi” vaatamas, nüüd tean seda tükki”. Olen kooris laulnud, samuti Colline’i osa, üsna tihti olen seda ka saalis vaadanud. Aga võis olla alles viiekümnes kord, kui kogu lugu hakkas teistmoodi mängima.
Ütleksin küll, et kui olete midagi üks kord näinud, siis seda on ütlemata vähe. Kui on võimalik üht ooperit viiskümmend korda näha, siis kasutage seda julgesti ära. Ooperimaailm on suur avastamine, lauljad vahetuvad, iga kord antakse lavastusele erinev värv.
Hääl on emotsiooni kandja ja samamoodi on see muusikas. Lisatud on meloodia, rütm ja vorm. Suur töö, mis tuleb ära teha, on musikaalsus: nooditunnetus ja sellest arusaamine. Ent tähtis pole mitte taktimõõt, vaid tunne, mille suudad sellesse hetke või fraasi panna. Seda ei saa otseselt õppida. Seda saab pigem õppida endas üles leidma.
Liivi puhul on see valu midagi välja ütelda. See seesmine vajadus või depressioon, kust see valu tuleb, on võib-olla meist igaühes, aga mõnes on seda rohkem. Tasakaalus inimesel ei pruugigi see näiteks muusikas väljuda, tal pole seda vaja.
Ideaal on loomulikult see, et hääl jääb nii kergeks nagu nooruses. Et lähed lapsepõlve tagasi ja oskad nutta nagu laps ja laulda nagu laps. See laps peab igal juhul sinusse ja sinu häälde jääma. Ja mitte ainult lauljale, vaid inimesele üldse.
Ükski autasu ega kiitus pole minu eesmärk olnud, laulan seesmise vajaduse pärast. Kunagi tulin maapoisina Tallinnasse, teised olid juba valmis lauljad, tundsid kõiki inimesi, teadsid, kuidas peab. Mina ei teadnud mitte midagi. Pidin kümme korda rohkem tööd tegema, et seda omandada. Kus tuleb see piir ette, kus enam arengut ei toimu? Tahan uskuda, et seda piiri pole olemas. Paneme selle ise, et ei viitsi, mis ma ikka jaman. Iga päev, kui teed silmad lahti, tuleb olla valmis avastama.
See kuldmuna on tõesti väga ilus, aga mõtlesin, et sel aastal pole ma ju üldse laulnud. (Naerab.) Ent seda tiitlit ei antagi ju ühe asja eest: need on rollid, mida Viini riigiooperis tegin. Pead laulma ennast viinlaste südamesse, et selline ettepanek tuleks. Seda ei tee ooperi direktor, vaid suur ooperisõprade ring. Loomulikult on kammersänger väga suur tunnustus ja positiivne tagasiside. See annab jõudu ja sunnib ehk isegi rohkem pingutama.
Üks hea kolleeg ütles, et tema pani suu kinni, kui koroona märtsis algas, ja nädal aega tagasi hakkas uuesti laulma. Küsisin, kuidas hääl on. Ta ütles, et mis seal siis on, kõik on ju korras. See pill olemegi me ise, emotsioonid ja kõik muu. Ega need ära ei kao.
No koroona pole läbi, nii et ehk nad tulevad veel tagasi. Siin majas (Estonias – toim), jumal tänatud, töö toimub. Muidugi on olemas mingi piir. Lõpuks sa ei usu enam sellesse, et midagi tuleb, kui kõik asjad ära jäävad. Teisest küljest – täna me veel ei tea, kui palju uusi võimalusi ja ideid inimeste peas selle olukorra tõttu tekib.
""Tunnen paljusid inimesi, kes kuulavad ooperit ainult kodus. Siis nad tulevad ooperisse ja ütlevad, et see ei kõlba kuskile.""
Vajadus midagi teha ju jääb, aga samal ajal pole lindistatud hääl minu asi. Laval olemise ja kontserdi ehitad üles täna. See on aus, muidu läheb asi tehniliseks, mis mõnedele inimestele muidugi sobib. Seda on ka väga vaja, aga kui kuulad lindistatud laulu kolm korda, siis see ei muutu.
Tunnen paljusid inimesi, kes kuulavad ooperit ainult kodus. Siis nad tulevad ooperisse ja ütlevad, et see ei kõlba kuskile. See ongi teine olukord, mitte nii, et vajutad nupule, kõik hääled tulevad välja ja on täpselt balansis. Elu ei ole ju ka selline.
Saaremaa ooperipäevadel on suur lava. Näed, et laulja on visuaalselt paremal, aga häält kuuled vasakult, valjuhääldist. Võimenduse puhul sõltud helimehest – mitte endast, vaid tehnilistest asjadest.
Sõidan jah rattaga ja ujun. Ma polnud 35 aastat suusatanud: kui viimati murdmaad sõitsin, olid veel puusuusad. Ostsin korralikud klassikasuusad, aga nüüd tahaks juba uisku proovida. Usun, et olen sel aastal üle saja suusakilomeetri kogunud.
Kui Viinist tund ja veerand sõita, jõuab väga heade mäesuusaradadeni. Oleks häbiasi seda mitte kasutada. Sel suvel vedas õde mind orienteeruma. Teen seda kõike ainult enda jaoks. Sel aastal on mul ka aega – kui koroonat poleks, ei jõuaks ma nende asjadega tegeleda.
Publik annab selle värvi. Näiteks Jaapanis on iga kord pärast etendust kahesajameetrine järjekord autogrammi soovijaid. Sellist tänulikkust pole kuskil mujal. Iga maja ja maa on erinevad, omamoodi kultuuri ja vajadustega.
Ain Anger
Anger on esinenud 31 riigis ja laulnud peaaegu sajas rollis. Guardian on teda nimetanud üheks meie aja suurimaks Wagneri bassiks. Eelmise aasta juunis pälvis Anger esimese eestlasena kammersänger'i (kammerlaulja) tiitli.
Järgmised rollid
Kui peaksin valima, siis Viin ja Estonia. Viinis sain aru, kui lihtne võib olla muusika ja laulmine. Seal on dirigendid, kontsertmeistrid ja assistendid. Nad teevad kõik ära, pühendud põhitegevusele ja nii-öelda maiseid muresid pole. Samuti sain selgeks, mida dirigent või kontsertmeister tahab või teeb. Mulle sai selgeks, kui lihtne on tegelikult muusika ja kuidas noodist läbi lavale jõuda.
See ajalugu Viinis on erakordne ja sedasama ei saa Estonia teatrist tahta. Ent peab olema eesmärk ja soov leida need vahendid, et seda ka siin teha. Kas või seesama ballett – uskumatult ilus, kõik on ju võimalik. See puudutab ka ooperit. Raske on siis, kui teha valesid asju ja panna energia valesse kohta.
Räägime intriigidest: öeldakse, et Estonia teater on intriigide pesa. Vaidleksin vastu: see on täiesti normaalne töökeskkond. Seda tahetakse võib-olla niimoodi näha, aga arvan, et igas töökeskkonnas on intriigid kolm korda hullemad kui siin. Mul on kogemus paljude ooperimajadega. Igasuguseid lugusid on, kas või Viinist, kus primadonnad kaklevad, kes saab tähtsama garderoobi, mis on lavale lähemal. See näitab staatust, aga pole maja, vaid nende kahe inimese probleem. No kui on selline inimene, primadonna, siis kehitatakse õlgu. Kui väga raskeks läheb, siis järgmine kord pole kindel, et teda esinema kutsutakse. Ent kui tema panus laval on väga suur, siis ikka kutsutakse.
Estonias saaks pigem parandada töö tehnilist poolt. Mis on kõige tähtsam? Võib-olla mitte alumine korrus, kus on kontorid, vaid ikkagi lava. Selle jaoks on see maja ju loodud.
Just. Arvan, et järjest rohkem on Eestis inimesi, kellel on õnnestunud kuulata sama lauljat eri lavadel. Need inimesed ütleksid, et meil on uut maja vaja. Seda on räägitud kaheksakümnendatest, kui Estonia uuele hoonele jäi ette hõlmikpuu. Mitte midagi pole muutunud ja see probleem jääb, kuni uut ooperimaja pole ehitatud. Valitsus on seda nii kaua edasi lükanud, vahele on tulnud kümneid ja kümneid riiklikke projekte. See pole mitte ainult elamuse saamine, vaid ka nende inimeste hoidmine, kes siin laval laulavad.
Muide, ka Sydney ooperisaalis on väga halb akustika. See maja on akustiliselt väga ebaõnnestunud, sest viimasel hetkel vahetati ära ooperi- ja kontserdisaal.
Seesama (osutab käega Solarise keskuse poole) oleks olnud kõige parem koht ooperiteatri ehitamiseks. Seda lava, prooviruume ja garderoobe ei pea uuesti ehitama ning kogu projekt olnuks kordades odavam. Aga ostukeskus on palju tähtsam, seda on kergem müüa ja see on linnale tulusam.
""Kultuuriministeerium peaks tegema uuringu, kui palju toob tagasi üks euro, mis kultuuri pannakse.""
Muidugi võib mõelda, et miks ma sellest räägin. Et see on maksumaksja raha ja mina ooperis ei käi. Aga kultuuriministeerium peaks tegema uuringu, kui palju toob tagasi üks euro, mis kultuuri pannakse. See on nagu visiitkaart.
Loomulikult viid külalised rappa ja päikeseloojangut vaatama. Meil on laulupeokultuur, väga spetsiifiline ja huvitav osa Eesti kultuuriloost. Aga et olla osa lääne muusikakultuurist, on vajalik ka teine külg.
Arvan, et see on muusika mõju inimesele. Olen kuulnud uurimusest, milles öeldakse, et rokkmuusika, ooper ja klassikaline muusika mõjutavad sama ajukeskust. See emotsioon on võimas, vägev ja erutab sind. Kui noored vajavad rokkmuusikat, siis üle viiekümnesed hakkavad ooperis käima. Kellele enne meeldis rokkmuusika, otsivad nooruse lemmikute kõrvale midagi muud, sest elamuse saamine on endiselt tähtis.
""Mõne instrumendi, näiteks viiuli õppimist peadki alustama viieaastaselt.""
Ooperit ja klassikalist muusikat peab tutvustama. Viinis oskab iga laps „Võluflöödist” kolme või nelja teemat laulda. Meie lapsed teavad, et mõni pala on „multifilmimuusika”. See on juba väga hea alge – muusika pannakse sinna, sest see mõjub.
Üks minu missioon olekski teha Eestis lasteooperit. Leida õiged tükid, õige vorm, sest see kõnetab. Ja viia lasteni, sest publikut peab kasvatama. Kui sa ei anna sportimisvõimalusi, siis laps kehaliselt ei arene. Kultuuriga on samamoodi. Muusika on hariduse üks osa.
Ükskõik kus maailmas lähed õhtul kontserdile või ooperisse, sest see on rahvusvaheline ja universaalne keel. Ooper on koht, kus kõik mõtlevad omi mõtteid. Igaüks saab sealt midagi, kas lõõgastust või mõne idee.
Esimene, kes ooperisaalis tuled ära kustutas ja uksed kinni pani, oli Richard Wagner Bayreuthi ooperiteatris.
Kõigepealt vajas ta sõna, ideed. Kui läbimõeldud on Wagneri ringtsükli algmaterjal, mis tegelikult pole muud kui ainult üks muinasjutt täiskasvanutele.
Teda on väga kerge laulda. Paljud mõtlevad võib-olla, et olen lolliks läinud. Ent kui lähtud keelest, siis iga tema rütm ja intonatsioon põhineb sellel, samuti emotsioon. Kui alustada keelest ja jõuda siis muusikani, panna sisse emotsioon ja värv, pole Wagner üldse raske.
Ringtsüklis on lõbusaid bassirolle küll. „Reini kullas” on hiiglased Fafner ja Fasolt, kus on oma traagika sees. Kuna olen laulnud mõlemat, siis tean, mida partner tahab ja mis värve talle ette sööta, tekib selline tennisemäng.
„Lendava hollandlase” Daland on väga lõbus ja lustlik, kuigi teda tahetakse halvema poole pealt näidata. Iga lavastaja, kellega olen seda teinud, ütleb, et ta ju müüb oma tütart. Igaüks tahab, et tema tütar leiaks hea mehe, kes tema eest hoolitseks. Kui tal raha on, siis on ka hea. Müümisest pole seal ju tegelikult juttu.
New Yorgis olen ju laulnud küll ja küll, näiteks Carnegie Hallis, aga Metropolitan Operas veel mitte. Ettepanekuid on tulnud, aga ma pole neid vastu võtnud. Mõtlesin, et kui juba sinna lähen, siis ei laula mingit rolli, kus ei saa ennast näidata.
Metropolitan Opera on väga veider koht. Millegipärast on selle ees väga suur austus. Kui lugeda Maria Callase elulugu, siis näeb, kui suureks komistuskiviks Metropolitan tema karjäärile ja saatusele sai. See on teistsugune maja.
""Eestlasena saan tajuda nii lääne kui ka slaavi kultuuri ja mõttelaadi.""
Rääkides nendest konkreetsetest rollidest: see on üks minu suur eelis, et eestlasena saan tajuda nii lääne kui ka slaavi kultuuri ja mõttelaadi. Tihti näen seda olukordades, kus tuleb tõlkida mitte vene keelt, vaid mõtteviisi. Venelasi ei võeta lääne kultuuriruumi osaks, sest nad ei omanda teatud reegleid. Eestis üles kasvades on vene hinge tajumine lihtsam.
Mäletan, et käisin poisikesena Saaremaal kalal. Mitu korda sihtis vene sõdur mind Kalašnikovist ja ütles: „Seisa! Mis teed siin?” Siis tuli aru anda. See on muidugi asja teine pool, see pole vene hing.
Just. Vene keelt õppisin koolis, lugesin Lermontovi, Pušikinit, õppisin luuletusi pähe ja lugesin neid. Mu emal oli väga hea vene keele tunnetus ja ta õpetas mulle häälduse selgeks just poeesia abil. Kui sõna oli tugev, siis samm edasi oli minna muusika peale, leida keele ilu, mida muusika toetab.
On tohutult huvitav minna läbi ajaloo mõttelaadi ja mentaliteedi, mis oli kolm-nelisada aastat tagasi. Aru saada, mis olid erinevused ja mis oli inimlikkus. Et tegelikult pole me kuskilt otsast muutunud ja oleme need samad inimesed.
Mitte ainult need, vaid ka iha, kirg, kättemaks või armastus. Palett on täpselt sama. Samamoodi poliitika – kes tahab kellelt võimu ära võtta või teisele ära teha, missugusi vandenõusid luuakse. Mul on see väga palju aidanud tänast maailmapilti mõista.
Mida ma ei taha teha ja mis tundub mulle vahel ka ajaraiskamisena, on kõik modernsed asjad. Mul on õnnestunud neist kõrvale hiilida. Kahekümnest ooperist jääb võib-olla üks elama, ülejäänud lähevad prügikasti. Teed neli etendust ja ongi kõik.
Juba lapsest peale pole mulle popmuusika meeldinud. See on nagu taustaks, ma ei pane seda niimoodi tähele ega lähe sinna sisse. Ent klassikalist muusikat märkan ja toon selle oma teadvuses ettepoole.
Peale ooperite on ju ka kontserdirepertuaar, näiteks Bach. Beethoven on raske, sest ta on väga instrumentaalne. Ent ta meeldib mulle väga, samuti Mahler. See on veel üks avastamise koht – võtad Mahleri 8. sümfoonia esimest korda ette ja mõtled, et milleks. Korraga käib klikk ja saad kõigest aru. Mõne asjaga tuleb lihtsalt tööd teha.
Nii see on, aga mitte nemad pole lõputud, vaid iseendas tuhnimine ja otsimine. See laps jääb sinusse alles, aga maailma peegeldamine muutub väga palju. Olemus jääb: otsid iseendas, mitte muusikas."
"04.12.2015, 15:18",valismaa,https://www.delfi.ee/artikkel/73124279/endiselt-presidendilt-mihheil-saakasvililt-voeti-ara-gruusia-kodakondsus,Endiselt presidendilt Mihheil Saakašvililt võeti ära Gruusia kodakondsus,"Sellesisulise soovituse andis varem Gruusia justiitsministeerium, vahendab TASS.
Justiitsministeerium alustas Saakašvililt kodakondsuse äravõtmise protseduuri, sest sai ametliku teate endisele presidendile Ukraina kodakondsuse andmise kohta. Gruusia seadusandlus keelab aga topeltkodakondsuse.
Teade selle kohta saadeti Saakašvilile 3. novembril. Otsuse vastuvõtmiseks anti talle aega kuu.
Saakašvili teatas vastuseks, et Tbilisi tegutseb Venemaa käsul, eesmärgiga takistada tal järgmistest valimistest osavõttu.
Saakašvili oli Gruusia president aastatel 2004-2013."
"19.06.2019, 00:05",uudised,https://epl.delfi.ee/artikkel/86567535/uus-poliitreaalsus-nii-helme-kui-ka-ratas-tahavad-esm-ist-kuunilist-punkti,Uus poliitreaalsus: nii Helme kui ka Ratas tahavad ESM-ist küünilist punkti,"Tüli justkui mitte millestki. Rahandusminister Martin Helme teatas pärast EL-i kolleegidega kohtumist uhkusega, et võitles varaste hommikutundideni üksinda eurot kasutavate riikide viimase häda kindlustusfondi ehk Euroopa stabiilsusmehhanismi (ESM) väljamaksete ühehäälse otsustamise eest.
Ainult et euroala riikide valitsused olid juba möödunud aastal ESM-i n-ö viimase võimaluse kindlustuskaitse laiendamise riikidelt pankadele sisuliselt heaks kiitnud. Ja ka mandaat, mille andis rahandusministrile Eesti valitsus, ei rääkinud midagi ESM-i alusleppe muutmise kava uuesti avamisest ega hääletusmehhanismi ootamatust küsimärgi alla seadmisest.
Sekkus peaminister Jüri Ratas, kes palus reservatsiooni, mida Helme ESM-i leppe muutmisele nõudis, kohe kõrvaldada.
Millega siis seletada Helme tegevust eurogrupi ministrite laua taga, kus ta nagu rikkis plaadimängija ESM-i küsimuses lausa kolm korda teiste riikide kolleegide hämmastunud pilkude all oma ühehäälsuse juttu ajas? Eesti uhke rahandusministri sõnavõtte ei suutnud peatada teiste riikide ministrite selgitused, et lõppkokkuvõttes on erakorralisteks juhtumiteks mõeldud hääletusmehhanism kompromiss, mis tuleneb EL-i suure finantskriisi kogemustest.
Ühelt poolt on rahaküsimused kõigile riikidele väga hingelähedased ja laua taga ei sooviks keegi grammigi oma õigustest ära anda. Teisalt peab finantsturule pakkuma usutavust, et suures kriisis – milleks ESM-i kindlustus on mõeldud – suudab EL kiiresti otsustada. Kui turg ei usu, et ESM saab kriisis kiireid otsuseid teha, pole sellel mõtet, ükskõik kui palju raha sinna ka ei kogutaks.
Eesti rahandusminister tegi laua taga näo, nagu ei saaks ta aru, et euroala ei piirdu üksnes Eestiga. Vastupidi, ta väljendas pärast heameelt, sest oli seisnud vastu „paljudele nööpi keerutamas käinud kolleegidele”.
Helme siiski ei suutnud minuteid hommikuni venitada, kohtumine venis pikemaks juba järgmiste küsimuste ajal. Eurogrupi kohtumisi juhatav Portugali rahandusminister Mário Centeno tõmbas südaöö paiku Eesti esindaja jonnimisele kriipsu peale ja saatis küsimuse EL-i juhtidele „ära koputada”, kus siis Ratasel tekkis võimalus asi korda ajada.
Mis nüüd saab? Kas valitsus läheb Euroopa, euro ja ESM-i pärast tülli? Tuleb ju sellesama ESM-i alusleppe muudatus sügisel riigikogus ratifitseerida. Õli valas tulle vastne EKRE eurosaadik Jaak Madison, kes teatas, et ühehäälsuse küsimus on erakonna jaoks valitsuses punane joon.
Õige vastus on, et sisepoliitikas ei juhtu midagi ja valitsust ESM-i alusleppe hääletus ei kõiguta, nagu näitas ka Madisoni kiire taganemine „punase joone” tõmbamisest.
Saagast paistab hoopis külma sisepoliitilist kalkulatsiooni, mis justkui kordab üks ühele möödunud aasta lõpus nähtud ÜRO rändepakti toetamise küsimuse käiku.
Selge, et Helme ja EKRE on ESM-i vastu, nagu nad olid finantskriisi ajalgi. Nad võivad ka eelseisval ratifitseerimisel riigikogus vastu olla ja edasi jonnida. Kas see ajab valitsuse lõhki? Ei aja, sest Ratas saab jällegi arvestada opositsiooni kahvlisse panekuga.
Reformierakond ja SDE on üdini Euroopa-meelsed. Reformierakonna juhtimise ajal ESM euroala kaitseks loodi ja erakond kaitses finantskriisi ajal samu hääletusmehhanisme nii riigikogus kui ka riigikohtus.
Mis siis, kui EKRE peaks hääletama ESM-i muudatuste ratifitseerimise vastu? Reformierakond (ja SDE) ei vajuta punast, nagu ka ÜRO hääletamise ajal. Parimal juhul jäävad nad erapooletuks ning Keskerakond ja Isamaa lihtsalt hääletavad EKRE üle.
Kehtib küüniline vanasõna: hundid söönud, lambad terved. EKRE sai olla vastu ja rahuldada oma valijaid. Keskerakond ja Ratas said jälle esineda tasakaalustajana. Opositsioon võib rääkida, mida tahab, aga valitsus saab edasi tegutseda. Vana poliitloogika, mille järgi valitsuserakondade ühtsuse kadumine riigikogus oleks viidanud kabineti peatsele kukkumisele, praeguse koalitsiooni puhul lihtsalt ei kehti.
Opositsiooni võimalus tekiks samuti teisiti mõeldes
Eestist Euroopas veidriku mulje jätvas ESM-i vaidluses saaks opositsioon valitsust reaalselt pitsitada ainult siis, kui käituks ka ise varasemast teistmoodi. Selle asemel et rahandusminister Martin Helmet riigikogu Euroopa Liidu asjade komisjonis siivsalt noomida ja oodata, kuni ESM-i leppe muutmine jõuab kunagi riigikokku, kus Reformierakonnal ja SDE-l poleks enam head võimalust vastu olla, peaks lähenemist muutma.
Tõhusam valitsuse irriteerimise viis oleks astuda Euroopa Liidu asjade komisjonis hoopis EKRE seljataha. Näiteks nõuda, et Helme oleks järgmistel eurogrupi koosolekutel ametlikult kõige vastu, parandada valitsuse seisukohad ülemkogu jaoks niisuguseks, et need sunniksid ka Ratast peaministrite tasemel ESM-i muutmise vastu sõdima.
Peale selle võiks kohe teatada, et kui EKRE riigikogus ESM-i küsimuses punast vajutab, siis opositsioon aitab neid Ratase vastu. Ainult sellisel juhul oleks EKRE sundseisus, kus tuleks otsustada, kas ollakse valitsuses või tahetakse sealt välja.
Helme aktiivse toetamise kasuks räägib ka Euroopa ajalooline kogemus. Mäletatavasti hakkas Kreekas finantskriisi haripunktis võimule tulnud vasakpopulistliku Syriza ridadest rahandusministriks saanud Yanis Varoufakis eurogrupis kõike vetostama ja teiste riikide ministritele loenguid pidama. Ei läinud kaua, kui samuti värske peaminister Alexis Tsipras pidi Varoufakise välja vahetama, sest iseteadlik professor ajas kogu EL-il kopsu üle maksa."
"31.05.2018, 16:21",lp,https://epl.delfi.ee/artikkel/82502033/video-doris-ja-maire-joala-jaak-ei-osanud-kunagi-ei-oelda-see-oli-meie-jaoks-koige-raskem,"VIDEO | Doris ja Maire Joala: Jaak ei osanud kunagi ""ei"" öelda. See oli meie jaoks kõige raskem","Laupäevalehe LP eestvedamisel said suveetenduse ""Kremli ööbikud"" proovide eel kokku Jaak Joalat kehastav Märt Avandi ning Jaak Joala abikaasad Doris ja Maire Joala, et rääkida laulja elust.
Mis oli Jaaguga elades kõige raskem? ""Meie abielu aeg oli tema tippaeg,"" rääkis Doris Joala. ""Oli Radar ja peale selle palju eraviisilisi tellimusi. Helistati palju meie kodusele telefonile ja Jaak võttis kõik tellimused vastu, ta ei osanud ära öelda. Ütles kõigile jaa, aga pärast ei tahtnud kuhugi minna. Mina pidin siis ära ütlema, vabandusi ja põhjendusi leidma.""
""See oli Jaagule väga iseloomulik, et ta ei osanud ära öelda,"" on Maire Dorisega nõus. ""Ta ütles alati: jah, tulen muidugi, helistage homme üle. Ja siis ei võtnud ta enam toru...""
Pikka ja põhjalikku lugu ""Kremli ööbikute"" Märt Avandi, Doris Joala ja Maire Joala ajaloolisest kohtumisest loe juba sel laupäeval ilmuvast LP-st!"
"19.09.2019, 00:10",arvamus,https://epl.delfi.ee/artikkel/87473867/juhtkiri-helmest-partsini-kull-alles-soidaks,JUHTKIRI | Helmest Partsini. Küll alles sõidaks!,"Rahandusminister Martin Helme käis Saksamaal ja sai teada, et erasektorit kaasates on võimalik suured maanteed joonelt valmis ehitada. Ühtäkki on neljarajaliste teede rajamine suur teema. Ent Helme pole ainuke, kellele suured taristuideed ahvatlevad tunduvad.
Näiteks majandus- ja taristuminister Taavi Aas andis üsna samal ajal korralduse Eesti raudteevõrgustik elektrifitseerida. See on peaaegu tema eelkäijate ambitsioonide vääriline ettevõtmine.
Kadri Simson ei suutnud kuidagi leida raha Tallinna-Pärnu rongiühenduse säilitamiseks. Küll aga oli varrukast võtta vahendeid raudtee Riisiperest Turbani pikendamiseks, Pärnu lennuvälja renoveerimiseks ja üle Eesti nullpiletiga bussiliinide juurutamiseks.
Urve Palo omakorda tegi senises poliitikas ootamatu meelemuutuse ning võttis mandri ja saarte vahelise parvlaevaliikluse riigi kätte. Riigikontroll ütleb, et läks õnneks, rahaliselt võitsime. Kuid 2016. aasta suve košmaar, kus ülevõtmise käigus naasid turiste pelutavad hiigelsabad, raputas tugevalt usaldust just transpordi eest vastutava riigi vastu.
Veel enne haaras Juhan Parts riigile reisirongiliikluse. Ent ronge telliti liiga vähe ja liiga pisikesed. Ilmselgelt ei uskunud rongipargi uuendajad isegi, et need võiksid inimestele nii meeldima hakata.
Niisugune on lühiülevaade viimaste aastate Eesti „transpordipoliitikast”. Jätame lennuliikluse omaette kõrgpilotaažina praegu kõrvale. Jätame kõrvale ka kohaliku tasandi tõmblused nagu Tallinna peatänava utoopia. Aga just läbi säärase prioriteetide virvarri tajub riigi lähenemist inimene, kes kaalub enda lähituleviku transpordivariante: osta auto või mitte. Vastus on ilmselge. Riigi plaane pigem ei usalda.
Transpordikorralduse muudatused on liiga pika vinnaga, et neid mitte hurraaprojektidena välja käia ja – veel hullem – ellu viima hakata. Näiteks maanteeameti juht Priit Sauk küsis eilses Eesti Päevalehes: kui me juba ehitame kiire elektriraudtee, kas me siis neljarajalist maanteed ikka vajame?
Vastus sellele ja teistele mõistlikele küsimustele vajab terviklikku mõtlemist, mitte üksikute ministrite kiire populaarsuse võitmiseks tehtud soolosid."
"06.02.2020, 00:05",arileht,https://epl.delfi.ee/artikkel/88854869/linn-hakkab-uurima-liiklust-pirita-teel-kuid-uusarendusi-see-ei-takista,"Linn hakkab uurima liiklust Pirita teel, kuid uusarendusi see ei takista","Inimesed, kes sõidavad iga päev mööda Pirita teed, on juba ammu soovinud, et seal kandis tehtaks enne liiklusuuring, kui linnavalitsus lubab Maarjamäele ehitada 440-kohalise spaahotelli ja näituste messikeskuste alale 22 korrusmaja ehk 300 korterit ja äripinnad. Kui Eesti Päevaleht Tallinna linnavalitsuselt esimest korda aru päris, vastas linnapea Mihhail Kõlvart, et linna liiklusspetsialistid on analüüse juba teinud. Nädal aega hiljem teatas ta aga ajakirjanikule, et on otsustanud siiski suure lisauuringu tellida. Liiklusanalüüsi tellimist valmistatakse praegu ette, kuid ehitiste kerkimist analüüsi tulemused ei takista.
Kõlvarti sõnul valmistab Maarjamäe ehitistest rohkem muret pidevalt suurenev Viimsi elanikkond. „See, kuidas hakkab Viimi arenema, ei ole üldse Tallinna kontrolli all. Nüüd tuleb aru saada, kui suur koormus sealt üldse tuleb ja kui suur lisakoormus on see Pirita teele,” ütles Kõlvart. Tallinna ümbritsevad vallad peaksid oma kinnisvaraarenduste puhul arvestama ka liiklusega. „Kokku moodustavad väljastpoolt Tallinna tulevad sõidukid linna liikluskoormusest juba ligi kolmandiku,” märkis linnapea.
Ummikute põhjused Pirita teel
25. oktoobril saatsid Pirital, Kosel ja teletorni kandis elavad inimesed Tallinna linnale pöördumise, kus palusid teha liiklusuuringuid Pirital. Peamine probleem, millele pöördujad keskendusid, oli rahvastiku kasv Pirita linnaosas ja Viimsi vallas, mille tõttu sõidab sealkandis rohkem autosid. Teine probleem on kooli- ja lasteaiakohtade vähesus Pirita linnaosas. 2018. aastal tegi Tallinna haridusamet uuringu, kus selgus, et 50% Pirita linnaosas elavaid õpilasi käib koolis mujal kui Pirital. Kolmanda probleemina nimetati ühistransporti, mis ei ole nende sõnul arenenud juba aastakümneid. Selle aja jooksul on peamised sihtkohad aga muutunud. Pöördujate sõnul väheneks autodega sõitmine, kui Piritalt kesklinna oleksid rajatud rattateed.
Küsimusele, kuidas liiklust tulevikus Pirita teel parandada, vastas Kõlvart, et rajatakse uued fooriristmikud ja edendadakse ühistransporti, et inimesed kasutaksid autosid vähem. Samuti märkis ta, et üks lahendus on Mustakivi tee läbimurre. „Kõik suured asjad omavad pooldajaid, aga ka kriitikuid. Nii palju kui mina jälgisin seda debatti Mustakivi osas, siis paljud Pirita elanikud olid ka sellega rahul,” rääkis Kõlvart.
Reidi tee toimib
Tallinna abilinnapea Andrei Novikov liiklusuuringuid vajalikuks ei pea, kuna uus Reidi tee on Pirita teel ummikuid vähendanud ja teeb seda ka tulevikus. „Alguses tuli vaadata, kuidas hakkab Reidi tee mõjutama liiklust ja lahendama sealseid probleeme. Kuid praegu see toimib, seega ei ole põhjust teha liiklusuuringuid,” leidis Novikov.
Pirita ja Kose elanike esindaja Priit Sang ütles, et Reidi tee esimesed kasutuskuud on küll näidanud liikluse sujuvust võrreldes varasemaga, aga täpsemalt uurimata on ebaselge, mille arvelt liikluskoormus tuleb ja kuidas see tulevikus laabub.
Sang osutas, et juba on antud ehitusload suurtele arendustele, näiteks Pirital asuvale Tallinna olümpiapurjespordikeskusele (TOP). Ka tema viitas suurenevale Viimsi elanikkonnale, kes kasutab Pirita teed. „Samuti ehitatakse praegu uut elamurajooni Maarjamäe kohale pangapealsele ning ka sealt hakkab suur osa tulevastest elanikest kasutama Reidi tee ristmikku,” lisas Sang. „Ilma täpsemate uuringuteta me tegelikult ei tea, milline hakkab olema selliste uute arenduste mõju Reidi teele.”
MTÜ Maarjamäe Ühenduse juhatuse liige Enn Veskimägi leidis samuti, et Reidi tee on veidi leevendanud sadamast tulevate ja sinna suunduvate veokite arvu. Tema sõnul lisandub tulevikus aga Russalka ristmikule ligi 6000 autot. „Paepealsele alale on juba alustatud 1500 korteri ehitust ja sinna kõrvale tuleb uus Tallinna suurhaigla 2000 parkimiskohaga. Kehtestatud Pirita TOP-i planeeringule tuleb juurde 1500 parkimiskohta ning Eesti Näituste ja projekteeritava spaahotelli piirkonda lisandub veel üle 1000 auto. Samal ajal kasvavad Pirita, Mähe, Merivälja ja Viimsi ning kõik see liikluskoormus suundub ja jõuab Russalka ristmikule,” oli Veskimägi murelik.
Eelmise aasta augustis saatis riigihalduse minister Jaak Aab Mihhail Kõlvartile kirja, kus soovitas liiklusuuring teha. Aab arvab endiselt, et liiklusuuringu tegemine on hea mõte. Ka tema hinnangul paisutavad piirkonna liiklusvoogu Viimsi valla arendused. Minister lisas, et lõplikult otsustab selle Tallinna linnavalitsus, millised uuringud enne näituste messikeskuste ala detailplaneeringu kehtestamist teha. „Lisaks tuleb märkida, et asjast huvitatud isikutel on pärast detailplaneeringu kehtestamist võimalus see seaduses ettenähtud korras kohtus vaidlustada,” sõnas Aab.
Korterelamute rajamiseks näituste messikeskuste alale andis mullu 11. juulil heakskiidu toonane riigihalduse minister Janek Mäggi. Minister oma heakskiitu tagasi võtta ei saa.
Maarjamäe planeeringud lõppstaadiumis
Kõlvarti arvates on Maarjamäe piirkond, kuhu ei peaks üldse ehitatama. Sellest seisukohast ei saa aga praktikas lähtuda, kuna ehitatud on sinna juba palju. „See on minu kui linnaelaniku emotsioon rohkem kui linnapea oma. Linnapeana pean ma vaatama kontseptuaalselt, mis on võimalik,” rääkis Kõlvart. „Kui mina tulin linnapea kohale, siis olid mõlemad arendused jõudnud lõppstaadiumisse. Tegelikult on kõik juba otsustatud.” Mõlemal projektil on olemas ministeeriumi kooskõlastus ja Kõlvarti sõnul ei ole ühtegi argumenti, miks detailplaneeringud ei võiks jõustuda. Praegu on ehitus Maarjamäel seisma jäänud, kuna püütakse selgeks teha tulevikuperspektiive. Kõlvarti sõnul pole mingit juriidilist põhjust seal liiklusanalüüsi teha. „See, et me selle teema lauale võtsime, on meie initsiatiiv,” selgitas ta.
Novikovi sõnul on praegu planeeritud näituste paviljonide asemele korrusmajad 300 korteriga ja äripinnad, sinna lisanduks ka 441 parkimiskohta. Kas see kõik sedasi jääb, sõltub ehitusprojektist. „Oluline on ka see, et näituste alale tekib kogu seda ala läbiv promenaad ja ka lasteaed,” ütles ta.
Enn Veskimäe sõnul on ebatõenäoline, et kortereid tuleb 300, kuna ühe korteri pindala oleks sellisel juhul vähemalt 160 ruutmeetrit. Keskmine korteri suurus on aga 65 ruutmeetrit. Veskimäe sõnul ütlevad kinnisvarabürood, et keskmisest suuremate korterite müük on keeruline, kuna inimesed ei osta neid.
Kõlvart tunnistas, et projekteerimise käigus võib täpsustuda, kui palju kortereid sinna lõplikult tuleb. Siiski kinnitas ta, et mitte rohkem kui 300 korterit. Elamupindade suurus on tema sõnul viidatust väiksem, kuid ühe korteri kohta tõesti üle saja ruutmeetri."
"03.09.2020, 21:02",arvamus,https://epl.delfi.ee/artikkel/90932053/terav-kusimus-kas-lapsi-peaks-seksijuttude-eest-rohkem-kaitsma,TERAV KÜSIMUS | Kas lapsi peaks seksijuttude eest rohkem kaitsma?,"Lõppev nädal tõi teravalt päevakorda ohud, mis lapsi interneti jututubades varitsevad. Seksuaalselt mitteküpseid noori ära kasutavad täiskasvanud võivad jätta hinge armid kogu eluks. Kuid tõsi on ka see, et tänapäeva laps puutub selle teemaga kokku märksa enam kui paarkümmend aastat tagasi. Ehk liigagi palju?
Seksijuttudest internetis võiks lapsed küll eemal hoida
Laste ja noorte seksuaalne väärkohtlemine koos üldise nutisõltuvusega on selle ajastu üks teravamaimaid probleeme.
Mitte kõik lapsevanemad ei teadvusta seksuaalse väärkohtlemise ohte. Nad ei oska sellise väärkohtlemise võimalikkust piisavalt vara ennetada ega lapse tähelepanu ohtudele juhtida.
Lähenen küsimusele lapse heaolu tagamise õigusliku regulatsiooni vaatenurgast.
Lastekaitseseadus on kehtestatud last väärtustava ning lapse arengut soodustava käitumise ja elulaadi kujundamiseks ühiskonnas. See puudutab nii elukeskkonda kui ka laste huvide esikohale seadmist. Lastekaitseseadusesse on sisse kirjutatud lapse heaolu mõiste ning lapse õiguste ja heaolu tagamise põhimõtted. Ette on nähtud ka vajadus tagada lapse emotsionaalsed, psühholoogilised, sotsiaalsed ja kognitiivsed vajadused.
Lapse arengu ja kasvu loomulik keskkond on perekond. Esmane vastutus lapse õiguste ja heaolu tagamise eest on lapsevanemal või last kasvataval isikul. Riiklikul tasemel tuleb lapsevanemat või last kasvatavat isikut lapse õiguste ja heaolu tagamisel toetada, kuid seksuaalharidus saab alguse ikkagi kodust. See on eelkõige last kasvatava isiku kohustus ja vastutus, anda lapsele esmased eakohased teadmised seksuaalharidusest ning tagada lapsele turvaline elukeskkond, toetada lapse arengud ja anda lapsele vastavad oskused-teadmised seksuaalvägivalla ennetamisel.
Ennetamine tähendab last ohustavate olukordade ja sündmuste võimalikult varajast märkamist ja neile reageerimist. Sealhulgas lapse arengu- ja käitumisprobleemide, kasvukeskkonnas esinevate probleemide ja väärkohtlemise tuvastamist ning lapse heaolu ja arengut soodustavate kaitsetegurite suurendamist.
See puudutab otseselt ka lapse seksuaalkasvatust. Lapse seksuaalkasvatus peab saama eelkõige alguse kodust. Riigi ülesanne on lapsevanemat ja last toetada, kuid esmased teadmised seksuaalharidusest tuleks lapsele anda võimalikult varajases eas, tehes seda eakohaselt.
Perekonnal lasub lapse heaolu tagamisel esmane vastutus. Vanemad peavad tundma huvi, mida lapsed internetis teevad, mis portaalides on neil kontod ja kellega nad suhtlevad.
Toon paar näidet, kuidas tagada lapse heaolu. On tavapärane, et vanemad tolereerivad seda, kui lapse nimel avatakse konto vale sünnikuupäevaga. On palju portaale, kus nõutud vanusepiir on kõrgem, ja oma laps vassitakse kergekäeliselt vanemaks. Selliste sammudega kujundatakse valed hoiakud. Lapsele tuleb õpetada, kelle sõbrakutseid vastu võtta, kuidas käituda, kui keegi palub pilti teha, ja selgitada, mida tähendab internetti ühendatud kaamera. Kui laps puutub kokku seksijutuga, on lapse heaolu eest hoolitsemine olnud puudulik. Lapsel ei peaks sellistesse portaalidesse üldse ligipääsu olema.
Seega võiks erootilistesse jututubadesse sisse logides olla nõutud mobiil-ID või ID-kaardiga isikutuvastus. See eeldaks küll seaduse regulatsiooni, aga miks peavad sellised kohad olema anonüümsed? Lastele mittesobilikud kohad, nagu ööklubid, ju küsivad sisenemisel isikut tõendavat dokumenti. Võib-olla on see oht internetis hullemgi. Tänaval ei julgeta nii avalikult lapse kehaosa paljastamist küsida, ent internetis küll.
Lapse heaolu saab tagada õpetades, harides, rääkides. Seda tuleb teha eakohaselt ja arengule vastavalt võimalikult varajases eas. Lapse heaolu ei ole ainult tema füüsiliste, hariduslike ja majanduslike vajaduste rahuldamine. Sama oluline on tagada tema heaolu emotsionaalsel ja psühholoogilisel tasandil. Lapsevanemad ei saa delegeerida seda vastutust ainult riigile.
Laps peab ise teadma, mille eest end kaitsta
Kõige parem kaitse on loomulik ja turvaline avatud kontakt ja rääkimisvõimalus usaldusväärse täiskasvanuga, olgu selleks siis lapsevanem või õpetaja. Laps peab saama täiskasvanult rahulikke selgitusi ja tuge mistahes seksijuttudega seotud küsimustes, nagu segadusse ajavad või provokatiivsed postitused internetis, pealtnäha mängulised või naljatlevad kommentaarid, ettepanekud paljastada sotsiaalmeedias oma keha.
Kui oleme ise võimelised lapsega eakohaselt ja avatult rääkima, omandab laps vajalikud sõnad oma keha ja õiguste kohta ning harjumuse ka ise neil teemadel rääkida. Laps peab saama sõnumi, et tema keha on väärtuslik ning et tal on õigus ennast kaitsta ja ise otsustada, kuidas sellistele ettepanekutele või juttudele reageerida. Näiteks „Ma ei soovi seda vaadata”, „Ma tean, et selline ettepanek on ohtlik, räägin sellest kohe vanemaga”.
Kui jätame sellise avatud ja turvalise kontaktivõimaluse oma lapsega unarusse, mõistab laps, et teema on täiskasvanute jaoks tabu – seda tuleb hoida saladuses. Seega jätame lapse seksijuttude džunglisse ekslema ja ta ei räägi oma segadusse ajavatest, valusatest või ahistavatest kogemustest.
Avatud ja usaldusliku kontakti eest lapsega vastutavad vanemad. Ei maksa oodata, et küll laps ise nende asjade kohta küsib. Lapsele ei pea rääkima seksuaalkuritegudest õudusjutte, aga võiksime anda talle mõista, et kõik inimesed ei pruugi olla tema vastu heatahtlikult meelestatud ega pea kinni reeglitest, mille järgi ei tohi lapsi täiskasvanulikesse seksiga seotud tegevustesse ja ettepanekutesse kaasata.
Kui lapsega ei räägi vanemad, räägivad kiskjad
Kardetakse, et lastega kõnelemine tekitab lastes ebatervet ja enneaegset huvi. Aga mille vastu? Taas jõuame selleni, et seksuaalkasvatus ei ole kasvatus seksist. Turvalised täiskasvanud peavad lastega seksuaalsusest avatult rääkima. Ühe põhjusena just seepärast, et laste turvalisus oleks tagatud. Vastasel juhul on ebaturvalised, omakasupüüdlikud ja groom’ivad (lapsega sõbraliku emotsionaalse kontakti loomine eesmärgiga last seksuaalselt ära kasutada) täiskasvanud need, kes laste huvile vastavad, ent teevad seda kiskjatena. Olles suurepärased manipulaatorid, otsitakse just neid lapsi, kes on teadmatumad, ja lähenetakse neile esialgu justkui süütute küsimustega, minnes järjest kaugemale.
Tihti lapsed ei tea ega taipagi, et nendega tehakse midagi lubamatut. Vältides seksuaalkasvatust kodus, jõuavad meie lapsed Armastusesaali või muudesse virtuaalruumidesse, kus neid „seksuaalkasvatavad” kiskjad. Seda me ei taha.
Seksist tuleb rääkida. Ja õigete nimedega
Kui laps tuleb vanemate käest seksi kohta küsima, on tal mingi alginfo juba olemas. Ta tuleb kontrollima, kas vanemad ka seda teavad. Nüüd oleneb väga palju vanema esimesest reageeringust, kas laps julgeb ka hiljem küsima tulla või mitte. Kui vanemad reageerivad kuidagi eemale tõukavalt või tõrjuvalt, pole toetavad, on võimalus, et laps ka hiljem küsima tuleb, õhkõrn.
Niivõrd oluline on seksuaalsetest teemadest rääkida. On väga hästi teada, et mida rohkem nad lapsepõlves sellest kuulevad, seda hilisemaks lükkub nende esimene vahekord ja nad on oma valikutes mitu korda teadlikumad. Vanemad peaksid lapsi vägagi toetama ja kui ise ei tea, siis aitama materjali otsida. Mida rohkem infot, seda terviklikum minapilt lastel tekib. Seda vähem on ka valehäbiga seotud probleeme. Teadmatusest tingitud häbitunne on teine äärmus. See on üks peamine tegur, mis hiljem magamistoas suuri probleeme tekitab.
See puudutab ka laste kaitset. Pigem on probleem selles, et lastele ei räägita asjadest õigete nimedega. Et on ka kahtlaseid täiskasvanuid ja kui nad hakkavad näiteks arusaamatuid kingitusi tegema, võib selle taga olla midagi muud. Või siis väldivad vanemad näiteks suguelundite nimesid ja nii juhtubki, et kui laps tuleb isegi võimalikust ohust rääkima, ei saa vanemad temast aru.
Kool on teine koht, kust võiks selliseid teadmisi saada. Tõesti, mõnes koolis on sellega väga hästi, sest pedagoogid on ise teemast huvitatud ja oskavad seda suurepäraselt edasi anda. Kuid leidub ka teistsugust suhtumist. Käisin Amare Luna juhtprojekti raames peaaegu sajas koolis rääkimas, mis on holistiline seksuaalharidus ja miks on see vajalik. Kutsusin ka direktoreid ja õpetajaid kuulama, mõned tulid rõõmuga ja hiljem tänasid pisarais. Ent oli ka sellist suhtumist, et oi-oi, las ta olla, pole vaja. Tunnetasin, et neil endil on intiimsetest teemades rääkides häbi ja ebamugav.
Kurb, et ikka kohtan suhtumist, et laps las jääda lapseks ja talle pole vaja seksijutte rääkida. Kes siis lapsi kasvatab? Elevant on elutoas, kuid keegi ei taha teda näha."
"22.08.2019, 00:06",uudised,https://epl.delfi.ee/artikkel/87190639/ratase-taganemisakna-sulges-reformierakonna-uus-strateegia-valitsust-jatkub-kauaks,"Ratase taganemisakna sulges Reformierakonna uus strateegia, valitsust jätkub kauaks","ärast EKRE ebaseaduslikku katset politseijuht Elmar Vaherit ametist vabastada surus sündmuste areng Reformierakonnale peale. Keskerakonna juhist peaminister Jüri Ratas plaanis esialgu oodata, kuni supp jahtub ja nädalavahetusel võtab maha EKRE juhtperekonna tekitatud uue skandaali tuure. Ja kuigi väiksem opositsioonipartei ehk sotsid teatasid kohe soovist Mart ja Martin Helmet umbusaldada, kavatsesid oravadki oodata ja kaaluda. Ent avalikkuse erakordne surve ajas peaminister Ratase juba reede õhtul Vaheri kangutamise operatsiooni ellu viia püüdnud rahandusminister Martin Helme suvilasse."
"23.10.2015, 08:17",valismaa,https://epl.delfi.ee/artikkel/72776331/tennessee-ulikoolilinnakus-sai-tulistamises-viga-kolm-inimest,Tennessee ülikoolilinnakus sai tulistamises viga kolm inimest,"Nashville'i politsei pressiesindaja sõnul on üks inimene viidud kriitilises seisundis haiglasse, vahendab kohalik uudistekanal The Tennessean.
Tulistamine leidis aset kohaliku aja järgi kell 23 (Eesti aja järgi kell 7) ja politsei oli südaöö paiku veel jätkuvalt sündmuskohal."
"27.01.2018, 00:05",valismaa,https://epl.delfi.ee/artikkel/80917401/nagu-oudusulme-hiinlaste-sotsiaalset-vaartust-hakkab-maarama-arvuti,Nagu õudusulme: hiinlaste sotsiaalset väärtust hakkab määrama arvuti,"Kas olete unistanud ühiskonnast, kus registreeritakse kõik head ja pahad teod ning arvutatakse nende põhjal välja iga kodaniku sotsiaalne reiting? Või kõlab see pigem nagu kõige hullem ulmeline õudusunenägu? Igal juhul mõjutab selline süsteem juba praegu kümnete miljonite hiinlaste elu ja hakkab paari aasta pärast kehtima kogu riigis. Niinimetatud sotsiaalkrediidi pilootprogramme katsetatakse praegu rohkem kui 30 omavalitsuses ning klientide hindamise süsteemi on kasutusele võtnud ka internetipoed Alibaba ja Tencent.
Enamasti kasutatakse sotsiaalkrediidi määramiseks lihtsat punktisüsteemi, kus iga kodanik saab alustuseks näiteks 100 punkti. Kui annetate verd või osalete prügikoristustalgutel, saate mõned punktid juurde. Kui olete aga jäänud vahele liikluseeskirjade rikkumisega, jätnud prügi sortimata, hilinenud trahvimaksega või jäänud reserveeritud ajaks restorani ilmumata, arvestab kõiketeadev süsteem teilt mõned punktid maha.
Viletsa punktisummaga kodanikud ei pruugi saada lennuki- või rongipileteid, neile ei anta laenu ega võeta nende lapsi prestiižikatesse tasulistesse koolidesse ja töökohas edutamisel eelistatakse neile parema sotsiaalkrediidiga kolleege. Peale selle võidakse neid avalikult häbistada. Hiina ülemkohtul on laenu- ja trahvivõlglaste üle arvepidamiseks avalik ja otsivõimalusega „Ebaausate isikute nimekiri”, kuhu on kantud üle 7,5 miljoni nime. Neil isikutel on keelatud lennukiga sõita, kinnisvara soetada ja kiirrongi kasutada. Mõnes linnas näidatakse patustajate nimekirju suurtelt ekraanidelt. Mõnel pool juhtub, et kui helistada kehva reitinguga kodanikule, kostab telefonist kõigepealt teade: „Isik, kellele te helistate, kuulub musta nimekirja.” Välismaal halvasti käitunud turistide jaoks on üks must nimekiri, internetimängudes osalevate petturite jaoks teine. Liiklushuligaanide nimekirja aitab täiendada ulatuslik valvekaamerate võrk koos areneva tuvastustehnoloogiaga.
Hiina võimudel on kavas koondada kõik nimekirjad ja hindamissüsteemid 2020. aastaks üheksainsaks sotsiaalkrediidi reitinguks. „Usaldusväärsed inimesed saavad vabalt liikuda kogu taeva all, ebaausatel on aga raske ühte sammugi teha,” maalib ametlik strateegiadokument tulevikust idüllilise pildi. Ühtseid punktide saamise ja kaotamise kriteeriume pole veel määratud. Nagu veebipoodideski mängib lõppskooris arvatavasti rolli ka see, kuidas hindavad isiku usaldusväärsust temaga kokku puutuvad kaaskodanikud, kelle antud hinde väärtus oleneb omakorda nende enda sotsiaalkrediidi näitajast.
Veel tähtsam on mõistagi hinnang, mille annab kodaniku tegevusele riik. Hiina enda ajakirjandus on toonud hoiatavaks näiteks Jiangsu provintsis Suiningis 2010. aastal alustanud pilootprojekti, kus punkte andis ka ebaseaduslikult kõrgematele ametnikele kaebamine. Samuti pakkus süsteem korruptsioonivõimalusi, sest hindeid panevate ametnike tegevus oli läbipaistmatu. Kanada ajaleht Globe and Mail kirjutas hiljuti ajakirjanik Liu Hust, kelle sotsiaalkrediidi hävitas „laimavate postituste” eest saadud trahv. Ennustatakse, et poliitilised teisitimõtlejad või kohaliku võimuga tülitsevad korruptsioonipaljastajad võivad kas või eluaeg lehti riisuda või kogu vere doonorina ära anda, ilma et see nende sotsiaalkrediiti parandaks.
Optimistid soovitavad, et süsteem võiks keskvõimul aidata võidelda ametnike korruptsiooni ja lohakusega. Ebaausate isikute nimekirja on kantud ka üle tuhande riigiametniku. Peale inimeste saab sotsiaalkrediidiga hinnata ka ettevõtteid ja organisatsioone ning karistada näiteks keskkonnaeeskirjade rikkujaid. Kriitikud seevastu hoiatavad, et suurtele andmehulkadele rakendatud matemaatiliste algoritmide järgi ühtesid kodanikke premeerides ja teisi karistades põlistab riik ebavõrdsust.
Hiina digirevolutsiooni jaoks võib see olla alles algus. 2016. aastal andis kompartei korralduse välja töötada tarkvara, mis kodaniku tööstaaži, kontojäägi, tarbimisharjumuste, hobide ja valvekaameratest saadud info põhjal ennustaks, kui suure tõenäosusega temast võib saada terrorist. „1984”, „Minority Report” ja „Black Mirror” pole enam ulme, vaid tänapäeva tegelikkus.
Kõigi hiinlaste näod andmebaasi
2015. aastal alustas Hiina sisejulgeoleku ministeerium projekti, mis peab seostama inimese passipildi tema tegeliku näo või videokujutisega. Eesmärk on saavutada vähemalt 90% tuvastustäpsus. Riigi kõigi kodanike portreed on koondatud 13 terabaidi suurusse andmebaas ja koos üksikasjalike isikuandmetega on andmebaasi suurus ligi 90 terabaiti.
Nagu turistid on märganud, tuvastatakse nägusid juba Hiina lennujaamades. Samuti kasutatakse tehnoloogiat mõne ülikooli sissepääsu juures ja kiirtoidurestoranide kassades. Väidetavasti tuvastatakse Pekingis avalike tualettruumide kraanikausside juures käijad, et sama näoga inimene ei võtaks järjest liiga palju kätekuivatuspaberit.
Shanghai teatas möödunud aastal, et hakkab avaldama punase tulega teed ületades valvekaamera ette jäänud inimeste nägusid. Tuvastustehnoloogia abiga lisatakse nägudele nimed ja patustajaga võtab ühendust politsei. Esimese katsetuse tulemus oli siiski tagasihoidlik: kaamerasilma ette jäänud 300 liiklusrikkujast tuvastati ja avalikustati ainult neli inimest."
"08.05.2018, 15:50",kultuur,https://epl.delfi.ee/artikkel/82030865/fotod-prugikasti-korvalt-leitud-1950ndatest-parit-filmirullidest-sai-naitus,FOTOD | Prügikasti kõrvalt leitud 1950ndatest pärit filmirullidest sai näitus,"See on Maxim Mjödovi fotoprojekt prügikasti kõrvalt leitud hüljatud perealbumi negatiividest, millel ühe tundmatu 1950.–1960. aastate Nõukogude Eesti pere vaba aja veetmise lood.
Maxim Mjödovi fotoprojekt näitab dokumentaalfotograafiat ühes selle inimlikumas vormis – perealbumite kaudu, pakkudes samas tänu Maxim Mjödovi tehnilisele meisterlikkusele võimalust saada osa analoogfotograafia maagiast ning fotokunsti võimalustest.
Maxim Mjödov: „Kaksteist aastat tagasi leidsin tänavalt prügikasti kõrvale jäetud paki 35mm filmirullidega. Tegemist oli üllatavalt hästi säilinud nõukogudeaegsete mustvalgete filmidega papist originaalümbristes. Miskipärast ei osanud ma kahtlustada, et enamus neist on juba täis pildistatud ja ära ilmutatud. Möödus kümmekond aastat, enne kui paki oma kapist jälle avastasin ning lõpuks karpe ja nende sisu lähemalt uurima hakkasin. Hariliku pliiatsi kritseldused pappümbristel paigutasid filmid aastaisse 1958-1968. Olin avastanud ühe Nõukogude Eesti pere arhiivi, mis üsnagi tavapäraselt jäädvustatud põhiliselt pühade ja puhkuste ajal. Enam kui tuhandet kaadrit läbi vaadates rullus mu ees lahti ere ja meeleolukas maailm täis lustlikke tegelaskujusid — nagu mustvalge komöödiaklassika.”
Näitusele tulevad 30 suureformaadilst tööd, mis on negatiividest hõbeželatiin protsessi kasutades käsitsi ilmutatud ja toonitud erilise autoritehnikaga, eksponeeritud kõrvuti koos fotodega originaalümbristest.
Näitus jääb avatuks 27. juunini 2018."
"11.11.2019, 00:05",uudised,https://epl.delfi.ee/artikkel/88023643/kas-kulm-soda-koalitsioonis-voi-koalitsioon-laheb-lohki-valitsuserakonnad-ootavad-et-peaminister-teeks-imet,"„Kas külm sõda koalitsioonis või koalitsioon läheb lõhki”. Valitsuserakonnad ootavad, et peaminister teeks imet","Kaks päeva varem, kolmapäeval, nõuab peaminister Jüri Ratas, et Järvik peab andma talle ja avalikkusele listeeriaskandaali kohta selgeid ja konkreetseid vastuseid. Järgmine päev lahvatab juba uus ja suurem skandaal. Järviku nõunikku Urmas Arumäed kahtlustatakse huvide konfliktis: Eesti Päevalehe ja ERR-i avaldatud dokumendid näitavad, et Arumäe esindab korraga oma advokaadibüroo ja ministri huve, mistõttu ministri käsutuses olev allasutus saab sellisest suhtlusest üle miljoni euro kahju. Prokuratuur annab teada kriminaalmenetluse algatamisest, opositsioon ähvardab maaeluministrit umbusaldamisega.
Reedel, kuus tundi enne Järviku saabumist, on Jüri Ratas Tallinna lennujaamas ja ootab oma lendu Ameerika Ühendriikidesse. Kohal on ka meedia ja oma kommentaarides on Ratas resoluutne: Arumäel selle valitsuse teenistuses kohta ei ole. Mõni tund hiljem astub advokaadist nõunik ka ametist tagasi. Ja Järvik? Temaga tahab Ratas kohtuda uue nädala alguses – täna. Kohalviibinud ütlevad, et nii stressis ja närvilisena pole nad praegust peaministrit veel kunagi varem näinud.
Ratase äralennu ja Järviku saabumise vahel läheb EKRE barrikaadidele. Mart ja Martin Helme annavad teada, et nemad on kompromissitult Järviku selja taga ning süüdistavad maaeluministeeriumi ja selle allasutuste ametnikke, opositsiooni, meediat ja prokuratuuri vandenõus Järviku vastu.
Martin Helme kirjutab sotsiaalmeedias, et kohe, kui Järvik Hiinast tagasi tuleb, saab ta anda oma erakonnale ja avalikkusele vastused.
Järvik tulebki ja lennujaamas antud vastused muudavad asjad veelgi segasemaks. Miks ta ei andnud volitust PRIA-le end kohtus esindada? Käis kriminaalasi, kus PRIA soovis end esindada Arumäe büroo kaitstava kliendi vastu. Järvik ütleb, et üks juhtum oli vana, teine, mis volituse sai, uus. See osutus valeks, sest mõlemad kriminaalasjad olid eelmise ministri ajast. Miks ta ei võtnud midagi ette, kui PRIA juht teda Arumäe huvide konflikti ohust teavitas? Järvik vastab, et ei olnud alust – sinnapaika see asi ka jääb. Kas Arumäe andis talle nõu PRIA volituste asjus? Esialgu ütleb ta lennujaamas, et Arumäe nõustas teda paljudes asjades ja teda ootavasse autosse istudes vastab ta ukse vahelt ERR-i ajakirjanikule, et Arumäe siiski ei andnud talle selles asjas nõu.
Järgmine päev otsustab Järvik olukorda selgust tuua. Ütleb, et volitus jäi andmata tagasiulatuvuse põhjusel – mis see tähendab, seda ta ei täpsusta – ja üleüldse oli tal vaja aega, et oodata ära justiitsministri nõu. Viimane sai ka Järviku hinnangul kogu segaduse põhjuseks. Veel selgitab minister, et skandaalne nõunik talle volituse asjus nõu ei andnud.
Skandaali siseneb justiitsminister Raivo Aeg ja tõmbab Järviku argumentidelt vaiba alt ära. Ta ütleb, et maaeluminister tõepoolest uuris, kas PRIA-l on enda kaitsmiseks volitust vaja, kuid mitte niipidi, nagu tema seda esitles. Aegi sõnul oli Järviku tahtmine, et PRIA ei saaks tema loata kohtusse minna. Mis võiks ka selgitada Arumäe kolleegi prokuratuuri saadetud kirja. Juriidilise nõksuga poleks volituseta PRIA saanud raha tagasi nõuda. Arumäe oleks saanud käed PRIA-st puhtaks pühkida ja kliendile üle miljoni eurose peavõidu tuua.
Mart Järvik vaidleb Aegile vastu. Jääb küsimus: kumb valetab? Mart Helme abikaasa Helle-Moonika nõuab sotsiaalmeedias Raivo Aegi tagasiastumist.
Skandaali siseneb maaeluministeeriumi kantsler Illar Lemetti ning avalikustab kirjavahetuse Järviku ja tema nõunike vahel. Minister väitis, et Arumäe talle volituse asjus nõu ei andnud, kirjavahetusest selgub aga, et nõunik on kirjutanud pikad juriidilised selgitused, miks ei peaks PRIA-le volitust andma. Järvik leiab vastutasuks Lemetti avameelsusele, et kantsleril enam avalikus teenistuses kohta ei ole. Kirjavahetuse kohta kommenteerib minister, et puudub kirjakoht, kus Arumäe talle nõu annaks.
„See on tegelikult olnud probleem ka Soosaarte kr asjas,” on avalikustatud kirjavahetuses Arumäe selgelt välja trükkinud omaenda büroo kaitstava kriminaalasja. Nõunik argumenteerib pikalt, miks PRIA-le üldvolitust andma ei peaks ja lisab juurde neli soovitust, mis hiljem lõppeb Soosaarte kriminaalasjas PRIA-le volituseta jäämisega.
Varjust astub valgusesse ka Järviku nõunik Maido Pajo, kelle kohta maaeluministeeriumi töötajad ütlevad, et tegelikult on minister just tema. Pajo kirjutab Postimehes, et valetavad nii justiitsminister Raivo Aeg kui ka kantsler Lemetti. „Õigusnõunik Urmas Arumäe oleks mõjutanud protsessi siis, kui minister oleks keeldunud tema nõuandel volikirja üldse väljastamast. Aga sellist nõuannet mina kusagilt välja ei loe,” selgitab Pajo.
Pühapäev on pärast poliitstiihiat esimene vaikne päev. Ikkagi isadepäev. Helmed kordavad oma Tre raadio jutusaates üle juba varem avalikkuses kõlanud seisukohad. Järvikut kaitstakse iga hinnaga. Tugev žest on ka Järviku enda kohalolu raadiosaates, mis on EKRE õukonna võrdkuju. Kes sinna kutsutakse, on Helmete vankumatu egiidi all.
Kogu koalitsioon ootab ärevusega, missugusele lahendusele Ratas pärast Järvikuga kohtumist tuleb. Meenutatakse, kuidas lahenesid Martti Kuusiku ja Elmar Vaheri skandaalid, kus ka hoolimata kogu EKRE paindumatusest suudeti siiski leida lahendus, et koalitsioon saaks jätkata.
Praegune olukord on aga pretsedenditu: minister on laupkokkupõrkes oma ministeeriumiga ja igasugune koostöö on seal tulevikus välistatud. Raivo Aegist vabanemine ei tule koalitsioonipartneritele kõne allagi. EKRE on aga hiljaaegu sisuliselt vastupanuta ühest ministrist loobunud ja uuesti nad seda teha ei soovi.
Ent kui EKRE ka paluks Järvikult lahkumist, siis võib minister ka ise vastu punnida, sest talle on mõistlikum oma kohta hoida. Erinevalt Kingost pole tal võimalik pehmelt riigikogu hea palga peale maanduda ja Kuusiku kaasusest on ta õppinud, et ise lahkudes jääb ta hüvitiseta. Kui partei teda pärast pikka kaitsmist ise aga kangutama hakkaks, võiks see nende toetajate seas nurinat tekitada.
„Kas külm sõda koalitsioonis või koalitsioon läheb lõhki,” ütleb üks valitsuserakondade võtmeisik. Ta sõnul ootab koalitsioon praegu, et Ratas teeks imet.
Täna vaadatakse faktidele otsa 
„Uut teavet ei ole tulnud ja küsimus on pigem selles, kas faktid, mis on avalikkuses esitatud, peavad paika. Homme (esmaspäeval – toim) koguneme ja vaatame neile otsa,” ütles Isamaa fraktsiooni esimees Priit Sibul eile.
„Martin Helme on öelnud, et valetaval ministril pole valitsuses kohta. Eks kõik koalitsiooni osapooled näevad lähipäevil vaeva, et tõestada oma vastavaid väiteid. Eksimine, mitte mäletamine, teadlik valetamine – need piirjooned tehakse selgemaks, siis tuleb ka hinnang,” sõnas Keskerakonna fraktsiooni liige Jaanus Karilaid.
Nii Martin kui ka Mart Helme kinnitasid, et mitu korda valetamisega vahele jäänud Järviku ministrikohalt tagasi kutsumine või tagandamine ei tule kõne alla. Martin Helme sõnul pole Järviku skandaalist valitsuses mingit tüli tekkinud, kuid arusaadavalt ootavad osalised selgust, mis on juhtunud ja mis edasi saab. Sarah Adamson"
"25.05.2016, 17:30",arileht,https://epl.delfi.ee/artikkel/74631667/microsoft-koondab-soomes-1350-tootajat,Microsoft koondab Soomes 1350 töötajat,"Koondamiskõnelustega on alustatud ja firma kavandab koondatavatele majanduslikke toetuspakette. Lehe andmetel suletakse Microsoft Mobile Tamperes. Samas ei puuduta koondamine Espoos asuvat müügi- ja turundusosakonda ehk Microsoft Oy-d ning sinna jäävad alles ka tootearendusmeeskonnad ehk umbes 270 töötajat.
Microsofti teatel lähevad ümberkorraldused maksma 950 miljonit USA dollarit ja tähendavad kogu mobiitelefonidega seotud tegevusala lõpetamist Soomes. Microsoft andis Soomes mobiiltelefonide tootmises ja sellega seotud tegevustes tööd umbes 3200 inimesele."
"14.07.2018, 00:05",lp,https://epl.delfi.ee/artikkel/82978417/iga-koer-suvemelust-roomu-ei-tunne,Iga koer suvemelust rõõmu ei tunne,"Selleks, et valikut oleks lihtsam teha, peab teadma koera ja inimese erinevusi. Tegevused ja üritused, mis on inimeste jaoks on nauditavad, ei pruugi koerte jaoks seda olla.
Koertel on raske taluda kohti ja sündmusi, kus on palju müra ja inimesi, aga vähe ruumi. Näiteks Tallinna vanalinna tänavad on nii kitsad, et pole võimalik mööduda võõrastest vastutulevatest inimestest eemalt või kaarega. Koerte jaoks on aga otse vastu liikumist ebamugav taluda. Nende maailmas tähendab see suurt ebaviisakust ja väljakutsuvat käitumist. Koertele on loomulik ning vastutulija suhtes viisakas hoopis küljelt kaarega liikumine.
Lisaks ruumipuudusele ja rahvarohkusele on linnakeskkonnas palju sellist müra, mida koerad ei mõista. Pea igas suures linnas võib kohata tänavamuusikuid, kes mängivad erinevaid pille, elektrikitarridest viiulini. Koera jaoks võib viiuliheli olla väga ärritav. Koer kuuleb paremini kui inimene. Nad kuulevad isegi nii kõrgeid helisagedusi, mida inimkõrv ei tajugi. Lisaks helide tugevusele ja sagedusele mõjub koertele ärritavalt ka helikiirus. Seega mida kiirem, kõrgem ning valjem on heli, seda raskem see koera jaoks on.
Paljude koerte jaoks on võõrad inimesed ärritavad. Sageli arvatakse, et koertele meeldib, kui nendega suheldakse, neid silitatakse. Paraku see alati nii ei ole. Väga paljud koerad pigem taluvad inimese puudutusi kui naudivad seda. Lihtsalt koer ei suuda sellest meile arusaadaval viisil märku anda, sest nad ei räägi inimkeeles.
Selleks, et koera kimbatusest aru saada, peaksime tundma koerte kehakeelt. Koertel on umbes 30 erinevat kehakeele signaali või märki, mille kaudu nad väljendavad ebamugavustunnet. Neid nimetatakse rahustavateks signaalideks ja nendega rahustab koer iseennast ja sageli ka suhtluspartnereid. Kõige lihtsamini saab vahet teha koera jaoks sobilikul ja mittesobilikul suhtlusel, kui vaadata, kas koer tõmbab oma keha tutvusesobitajast veidi eemale ja/või pöörab pea ära või liigub hoopis inimese poole, näidates sellega oma sümpaatiat. Mõned koerad lausa suruvad end vastu inimese keha, öeldes sel viisil, et nimetatud tegevus ja situatsioon on talle meelepärane.
Kuidas tutvustada oma koera võõrastele inimestele? Kõige lihtsam ja kõigile turvalisem on lasta koeral ise läheneda. Kui koer võõra juurde ei tule, siis tuleks läheneda talle külje poolt, mitte otse eest ja pikalt silma vaadates. Kui võõras inimene on koera juures, siis esialgu tasuks lihtsalt rahulikult mitte midagi tehes olla. Kui koer soovib, tuleb ta inimest nuusutama. Koer saab inimesega tuttavaks nina ja haistmismeele kaudu. Nad ei ütle meile „Tere” ega anna käppa tervitamiseks. Oluline on märkida, et inimene ei pea koeraga tutvumiseks esialgu mitte midagi tegema. Ei ole soovitav panna oma kätt koera nina ette. Paljude koerte jaoks võib see olla hirmutav. Kui koer tahab nuusutada kätt, siis leiab ta inimese käe ise üles ja läheb seda nuusutama. Vahel nuusutavad koerad tutvuse sobitamisel genitaalpiirkonda. Inimeste maailmas oleks see kummaline käitumine, aga koerte jaoks näitab see viisakust. Viisakas koer nuusutab teise tagumikku! See ei tähenda muidugi, et inimene peaks lubama koeral nii käituda.
Kui koer on silitamiseks valmis, siis kõige parem oleks seda teha külje poolt ja pigem vältida kätt koera turjale asetamast ja teda kallistamast. Kui koer paneb käpa teise koera turjale, siis ta näitab sellega oma üleolekut. Seepärast on kallistamine koertele ebameeldiv.
Võõrastesse ruumidesse sisenemisel tasub koeraomanikul siseneda esimesena, et veenduda keskkonna ohutuses. Paljudele koertele on psühholoogiliselt ebamugav siseneda väiksesse ruumi, kus talle osutatakse üleliigset tähelepanu. Seepärast on koera turvatunde tõstmiseks parem, kui omanik läheb esimesena. Samas tuleks arvestada ruumis viibijatega, sest kõigile ei pruugi koerad meeldida, mõned koguni kardavad koeri. Kindlasti ei tohiks koera esimesena lubada uksest sisse loomaarsti juures, kui pole teada, et ooteruum on tühi. Kahe koera ootamatu kohtumine väiksel territooriumil võib halvasti lõppeda.
Kui koju on tulemas külalised või on toimumas grillipidu, siis oleks kasulik viia koer külaliste saabumise ajal veidi eemale. Koerale tuleks anda signaal, et külalised ei tulnud tema, vaid omaniku juurde ja pole vaja inimesi ukse või värava juures vastu võtta. Kui külalised on kohal ja kõik on olukorraga kohanenud võib koera lubada seltskonda.
Oma koeraga külla minnes tuleks koeraomanikul kõigepealt võõras territoorium üle vaadata ning alles siis tuua koer sinna. Selline käitumisviis annab koerale signaali, et juht veendub territooriumi ohutuses esimesena ja koer ei pea muretsema. Kui territooriumil on teine koer ees, siis võib tema omanik tulla korraks koeraga aiast välja ja lubada tulija esimesena sisse. Sedasi on territooriumi omaniku ja tulija vahel konflikti tekkimise tõenäosus väiksem.
Milline keskkond on koera jaoks nauditav? Koera jaoks on mugav ja rõõmu valmistav keskkond on selline, kus on pigem vaikne, palju jooksuruumi ning huvitavad lõhnad. Kõigile nendele kriteeriumitele vastab looduslik keskkond, näiteks vaiksed metsarajad. Linnakeskkond on pigem selline, kus koer tuleb toime. Toimetulemine ja nautimine on kaks erinevat asja.
Koerad on nii hea kohanemisvõimega, et nad õpivad toime tulema väga keerulistes olukordades, kui inimene neid õpetab. Isegi kui koer tuleb linnas ja tema jaoks ebaloomulikes olukordades hästi toime, võiks aeg-ajalt talle ikkagi pakkuda võimalust olla oma loomulikus keskkonnas ja tegevuses. Selle jaoks ei olegi muud vaja teha kui minna metsa ja võimaldada koerale piisavalt pikk jalutuskäik koos oma omanikuga. Looduses liikumine aitab maandada füüsilist energiat ning mõjub koerale ka psüühiliselt rahustavana. Looduses liikumine on kõige loomulikum tegevus, mida inimene koeraga koos teha saab. See on hetk, kus koer saab olla 100% loom.
Koer peaks jalutuskäikudel liikuma nii kaua, kuni on mõõdukalt väsinud. Kindlat arvu kilomeetrite ja aja kohta on keeruline soovitada, kuna koerad on erinevad. Mõnele piisab paarist kilomeetrist, teisele on ka kümme kilomeetrit vähe. Distants oleneb ilmast, maastiku raskusest, koera tervisest jms. Kõige lihtsamini saab teada sobiliku kestuse selle järgi, kui vaadelda koera käitumist enne ja pärast jalutuskäiku. Tavaliselt on jalutuskäigu alguses koerad veidi ärevad – jooksevad galoppi, tirivad rihmast, hüppavad ja hauguvad. Kui jalutuskäigult tagasi tulles käitub koer samamoodi nagu alguses, on distants olnud liiga lühike. Koera liikumisvajadus on saanud rahuldatud siis, kui ta tuleb jalutuskäigult tagasi kas üsna rahulikus traavijooksus või kõndides. Koera keha peaks olema oluliselt lõdvestunum kui jalutuskäigule minnes. Kui nii on, siis on koer saanud vajaduse rahuldatud ja temas on rahutunne. Liikumine ja head kombed on omavahel tugevalt seotud. Rahulik koer üldjuhul pahandusi ei tee ja käitub viisil, mis inimestele sobib."
"28.02.2017, 00:05",kultuur,https://epl.delfi.ee/artikkel/77375660/oscarite-gala-oodatust-vahem-poliitiline-ja-tais-piinlikke-apse,Oscarite gala: oodatust vähem poliitiline ja täis piinlikke apse,"Hoolimata õhtujuht Jimmy Kimmeli pidevatest Trumpi-naljadest oli Oscarite galal vähem poliitilist laengut, kui oleks oodanud. Õhtu algas näiteks naljadega teemal, et rohkem kui kahesajas riigis, kus Oscarite jagamist üle kantakse, vihatakse nüüd Ameerikat, ja kuidas president Trump meediaga võitleb.
Kimmel viskas pidevalt Trumpi säutsude stiilis nalja selle üle, kui üle hinnatud ja üle makstud olevat näitlejanna Meryl Streep, naeruvääristades sellega presidendi ütlusi. Ent midagi võrdväärset Streepi Kuldgloobustel peetud tänukõnega, milles ta emotsionaalselt presidenti kritiseeris, Oscaritel ei olnud.
Poliitilistest eneseväljendustest kõlas lavalt Mehhiko näitleja Gael García Bernali vastuseis müüridele, mis inimesi eraldavad, ning Barry Jenkinsi ja Tarell Alvin McCraney (parima adapteeritud stsenaariumi autasu „Kuuvalguse” eest) tänukõne, mis taotles paremat esindatust isikutele ja vähemusrühmadele, kelle huvid on tihti kaitsmata.
Muidugi ka Iraani lavastaja Asghar Farhadi (parima võõrkeelse filmi„Müügimees” lavastaja) kirjana ette loetud tänukõne. Enda sõnul ei osalenud ta galal austusest oma kodumaa ja ülejäänud kuue riigi kodanike vastu, keda diskrimineeritakse ebainimliku USA-sse sisenemise keeluga. Farhadi kirjutas tänukõnes, et maailma jaotamine „meieks” ja „meie vaenlasteks” toodab hirmu ning annab eksitava põhjenduse agressioonile ja sõjale. Peale selle rõhutas ta, et empaatiat on tänapäeval vaja rohkem kui kunagi varem.
Ka parima lühidokumentaalfilmi Oscari võitnud filmi „The White Helmets” süürlasest operaator Khaled Khateeb langes sellesama keelu ohvriks, kuid erinevalt Iraani lavastajast ta galat ei boikoteerinud – teda ei lubatudki USA-sse.
Peale oodatust väiksema poliitilise laetuse üllatasid Oscarite õhtul ka piinlikud naljad ja eksimused, millest üks oli segadus parima filmi Oscari ümber. Kimmeli ennast ammendanud naljad „vana rivaali”, näitleja Matt Damoni üle olid üks asi. Ent piinliku veidrusena tõusis esile seegi, kui Kimmel tõstis filmi „Lõvi” lapsnäitleja Sunny Pawari õhku, imiteerimaks stseeni „Lõvikuningast”.
Või siis „enda teadmata” Oscarite galale toodud turistid, kes said nüüd esireas istuvate kuulsustega pilti teha ja kätt suruda. See oli üks gala tobedamaid ja alandavamaid kohti, mis rõhutas klassivahet kuulsuste ja „tavaliste inimeste” vahel, kes ei suuda uskuda oma õnne, et on pääsenud nii nooblisse kohta kuulsuste sekka ja saavad neid päriselt katsuda.
Palju kriitikat teenisid ka õhtujuhi kohatud naljad võõrapäraste nimede nagu Mahershala Ali üle.
Niisiis, kui enne Oscarite galat kirjutati sellest, et Hollywoodist on saanud president Donald Trumpi opositsioon, siis ei näidanud see opositsioon üleeile õhtul oma kihvu. Siiski jäi ürituselt kõlama mõte, et kunst ja filmid on universaalne ühendav jõud, millel on (vähemalt ideaalis) võime maailmas muutusi esile kutsuda."
"19.06.2019, 00:05",kultuur,https://epl.delfi.ee/artikkel/86568319/ons-rahvas-kel-on-priius-ja-kultuur-ka-vaiksest-arvust-hoolimata-suur,"Ons rahvas, kel on priius ja kultuur, ka väiksest arvust hoolimata suur","Esimesest laulupeost möödub sel suvel 150 aastat. Eesti rahvusliku narratiivi ühislaulmise ja -tantsimisega seotud osa pole kõrvust mööda libisenud ka teatritel, laulupeoga seotud lavastusi jagub. Meedias on üsna ilmsetel põhjustel – Eesti Päevaleht korraldab ja veebis (sisuturundus)ruum otsa ei saa – enim pinda saanud Gustav Ernesaksa elust jutustav „Hakkame, mehed, minema”. Folklorist ja näitekirjanik Loone Ots on aga kolme Jannsenist rääkiva näidendi autor. Need on Tartu Maarja kirikus mängitud lavastus „Jannseni juubel ehk August Wiera tuleb Tartusse”, Raadi orus mängitav „Pidu tuli”, Jannseni ja Wagneri kohtumisest rääkiv Endla teatri suvelavastus „Ihu paradiis”.
Tartu Uus Teater on teemale lähenenud suurejooneliselt ja toonud lavale suisa ooperi. Alo Põldmäe kammerooperi „Emajõe ööbikud” on lavale seadnud Ivar Põllu.
„Emajõe ööbikutes” on lavastuse kihid seatud üksteisele vastu mängima. Kohati tekitab see ergastava kontrasti, kohati küsimusi. Publikut peaks millegagi justkui tuulutama, seda enam, et teatrisaal on nii umbne, et nähtud etendusel (14. juunil) üks inimene minestas. (Nojah, kui tahta elu näha teatrina, siis paralleel laulupeoga on olemas: kes kunagi laulupeo proovides osalenud, teab hästi, kuidas keegi iga mõne aja tagant kuuma või kurnatuse tõttu meelemärkuse kaotab, mille peale arsti hüütakse.) Aga otsese õhuvajaduse juurest kujundliku juurde tagasi.
Tartu Uuelt Teatrilt ei ootakski laulupeo, „mu isamaade” ning muude alateadvusse kinnistunud viiside ja tunnete turjal priiküüdiga sõitmist. Koos on rahvakultuur (eks ikka laulupidu) ja kõrgkultuur (ooper), peaaegu eepiliste mõõtmetega teema – laulupidu kui vaat et eesti rahva püsimajäämise nurgakivi – on ühendatud kammerliku vormi ja ruumiga. Kostüümid (kunstnik Kristiina Põllu) ühendavad koreda viljakotikanga ja ajastumoe, lavakujunduses näeb publik ühte seina paigutatud mitmefunktsioonilist seinakappi, kus on näha ka keisri pilti, teisel pool aga otseses mõttes „meil aiaäärset tänavas” ehk toigasaeda. Huvitav on ka koosseis. Tartu noortekoor, mis kõlab hästi nii sega- kui ka meeskoorina, seitsmeliikmeline orkester ja solistid moodustavad küll mitte otseselt harjumatu, aga igal juhul värske kõlaga koosluse. Keelpillide ja klaveri kõrval annavad värvi saksofonid (Ursula Chillaud) ja marimbafon (Heigo Rosin).
Aga kasutatakse ka motiive, mille põhjendatus on küsitav. Lavastuses tegutsevad mustaks võõbatud Kunileid (Rasmus Kull) ja näotätoveeringutega Jakobson (Märt Jakobson). Mustanahaliste ja indiaanlaste paralleel on ilmselt eestlaste kui siinsete päris pärismaalaste, ühtlasi pärisorjade näitamise teenistuses. Toonasest Postimehest loetakse ette ka tsitaat, kus eestlasi otsesõnu neegritega võrreldakse. Kellele on Kunileid meeldejäävate viiside autor, kellele trikke tegev huvitav vaatamisväärsus – oskab teine klaverit mängida ja puha!
19. sajandil USA-s levinud varieteeteatri vormi puhul püüti mustanahaliste karikeerimisega blackface’i kujul muuhulgas traditsioonilisi kõrgkultuuri vorme (nagu ooper) laiadele rahvamassidele lähemale tuua. Rassism toimis selleks kenasti. Viimases ma Ivar Põllut mõistagi ei kahtlusta, aga nii tugevalt laetud kujundite kasutamisel võiks olla rohkem vastutustunnet ja väga tugev sisuline põhjendus. Küsimus pole ülitundlikkuses, vaid suuremas pildis, mille meeleshoidmist praegu hädasti tarvis on.
Endale kohe vastu rääkides võiks muidugi öelda, et ülitundlikkus poliitiliste viidete vastu käibki viimasel ajal asja juurde. Näiteks „Emajõe ööbikutes” lavale ilmuvat tegelast, kellel on kaabu, pole võimalik mittepoliitilisel viisil näha. Muide, ma siiralt loodan, et see tunne möödub peagi, sest kaabu on iseenesest igati sümpaatne peakate.
Ühiskondlikult aktiivse Lydia Koidula (Maria Listra) ja tema koduperenaise unelmat kujutava õe Eugenie (Eva-Maria Shepel) kujul tuuakse sisse ka feministlik allteema. Seda enam, et kui tekib küsimus naiste osalemise kohta laulupeol, leiab papa Jannsen enesestmõistetavalt, et naise koht on leemekulpi liigutamas, laulma tema küll ei pea.
Mõtted, mis laiemaid üldistusi kannavad, kõlavad (või kostavad kõige paremini välja?) peamiselt koori esituses. „Kirik keset küla, see on Eesti pärisosa”, viidates kompromissidele, mis laulupeo üldse võimalikuks tegid, või „See rahvas, kel on priius ja kultuur, on väiksest arvust hoolimata suur”, küllap mõttelise kummardusega Hurdale.
Klassikalised tüübid on lavastuses olemas, solistid kannavad need nii palju, kui dramaturgia võimaldab, ka sümpaatselt välja. Näiteks Koidula mõjub Maria Listra elegantses ja soojas esituses (sädelev hääl jääb suisa kummitama) kangelasena, Jannsen on Oliver Kuusiku mängituna justkui omamoodi trikster, ergas ja ärgas Kunileid meenutab narri, pastor Willigerode (Atlan Karp) joonistub välja põhipahalasena jne. Ometi on „Emajõe ööbikud” üsna selgelt laulupeo lugu, kus tegelastevahelised konfliktid on küll markeeritud, ent neist ei arene kandvat draamakaart.
Selgem lugu võinuks enam endasse tõmmata, aga teisalt, eks muusika tõmbab ju ka ning nüüd pääseb lihtsalt muu enam esile. Näiteks joonistub esimese üldlaulupeo korraldamise kõrval ilmnevatest vastuoludest välja, kui erinevalt on võimalik ajada eesti asja. Koidula arutleb Eesti-Soome ühisriigi mõtte üle; Heinrich Rosenthal (Simo Breede) ja Harry Jannsen (Rasmus Kull) ei pea kuigi tõenäoliseks, et tulevikus veel eesti keelel kohta oleks; Johann Voldemar Jannsen peab vajalikuks kompromisse baltisakslastega, et laulupidu üldse toimuda saaks; Jakobson peab kõikvõimalikke järeleandmisi jällegi reetmiseks jne.
Aga kes laulupeo tunnetuse järele küsib, siis nii palju võib vihjata, et koori ja Maria Listra esitus lõikavad lavastuse lõpupoole küll kuhugi hingepõhjalähedasse alasse. Ega laulupeo viimaste lugude puhul vist ka teisiti saa.
„Emajõe ööbikud”
Tartu Uue Teatri kammerooper laulupeo sünnist. Libretistid Rein Veidemann ja Leelo Tungal, helilooja Alo Põldmäe, lavastaja Ivar Põllu, kunstnik Kristiina Põllu, valguskunstnik Rene Liivamägi, muusikajuht ja dirigent Markus Leppoja. Osades Maria Listra, Oliver Kuusik, Märt Jakobson, Rasmus Kull, Atlan Karp, Simo Breede, Eva Maria Shepel, Karl-Markus Kaiv. Tartu noortekoor (dirigendid Riho, Kadri ja Markus Leppoja), Tartu keelpillikvartett, Ursula Chillaud (saksofonid), Andre Hinn (klaver), Heigo Rosin (löökpillid). Esietendus 7. juunil 2019 Tartu Uues Teatris."
"08.10.2017, 20:59",sport,https://epl.delfi.ee/artikkel/79763908/kataloonia-kolmas-koht-jai-tanaku-hinge-kripeldama,Kataloonia kolmas koht jäi Tänaku hinge kripeldama,"Laupäeva õhtul püsis väike lootus, et äkki paneb Tänak hullu ning saab kätte Sébastien Ogier’ ja mingi ime läbi ka liidri Kris Meeke’i, kes olid ees vastavalt 14,5 ja 1,5 sekundiga. Paraku polnud Meeke’i vastu lootustki. Laupäeva lõunal kruviti hoolduses Tänaku autole kruusale mõeldud käigukast, millega asfaldil viimast ei võta.
Aga Ogier püsis löögiulatuses, vahe kasvas küll kümnendike haaval, ent mitte ülemäära suureks. Tänak surus, palju jaksas, kuni kaardilugeja Martin Järveoja sai telefonikõne tiimi bossilt Malcolm Wilsonilt.
„Ta ütles läbi lillede, et aitab, tooge auto finišisse,” lausus Järveoja. „Kahju. Lootsin, et võtame Kataloonias nii Ogier’lt kui ka Thierry Neuville’ilt punkte tagasi. Pool tööd tegime ära – pääsesime Neuville’ist suisa punktiga mööda –, pool jäi tegemata.”
Tänak tunnistas, et mõndagi jäi ka temal kripeldama. „Kahjuks polnud selle autoga võimalik paremini sõita, eksida ei tohtinud, kihutasime vaid limiidi lähedal ja siis Wilsoni kõne…”
Niisiis Katalooniast kolmas koht ja tšempionitiitli heitluses suurenes vahemaa Ogier’ga 37 punktile.
Kuigi matemaatiliselt on kõik veel võimalik – Walesi ja Austraalia rallidel saab kasseerida 60 punkti –, ei pea Tänak tiitlivõitu enam reaalseks. „Ogier võib end turvaliselt tunda,” arvas ta. „Tal peaks midagi juhtuma, et meil võimalus tekiks. Eelkõige võitleme siitmaalt Neuville’iga teise koha pärast.”
Kui lüüa hooaeg kaheks, siis teisel poolel, Korsika rallist alates, on Tänak olnud kõvim mees platsil. Ta on teeninud 78 punkti, aga Ogier 70 ja Neuville 54.
„Kohanesime autoga ja saime enesekindlust. Edus on suur osa ka Ogier’l – tema kõrval õpid ja ka pingutad rohkem, sest tiimikaaslasele ei taha ju alla jääda,” põhjendas Tänak.
Ogier tunnistas, et teise koha saaja on küll esimene kaotaja, ent tema jaoks oli see kui võit. „Meistritiitel pole küll veel kindel, aga ma ei taha selle vormistamist Austraalia rallile jätta,” ütles ta, lubades Walesis gaasi põhja suruda.
Siinkohal lühinoppeid Kataloonia rallilt.
Tänak sõnas, et M-Spordi meeskondlik MM-tiitel, mis 98% tõenäosusega koju tuuakse, on ülikõva: „Võita suure edumaaga tehasetiimide ees… Vägev!”
Pärast seda, kui kõik kolm Hyundaid puruks sõideti – Sordo ja Mikkelsen jätkasid küll pühapäeval sõitu ja tõid näputäie tiimipunkte –, juhib M-Sport 83 silmaga. Kõige rohkem on võimalik saada 86 punkti, ent kui kasvõi üks M-Spordi auto kahe ralli peale üle finišijoone sõidab (see toob vähemalt neli punkti), on tiitel käes.
Neljakordne maailmameister teab, kuidas asjad käivad. Palju on Ogier’l tänavu esikohti? Kaks (kusjuures ainsatki asfaldil). Ehk siis üks vähem kui Neuville’il ning sama palju kui Tänakul ja Meeke’il. Ühtlasi on tal kaheksa poodiumikohta ja ainult üks katkestamine. Nii et kui mõõduka kiirusega sõuad, siis kaugele jõuad. Katalooniaski jättis ta Meeke’i rahule ja leppis teise kohaga.
Huvitav, kas belglases ikka on võitja ainest? Pärast Soome rallit oli ta Ogier’ga ühel pulgal: mõlemal 160 punkti. Sealtmaalt Neuville’i tulemused: 44. koht, katkestamine, katkestamine.
M-Spordi boss Malcolm Wilson tõdes, et Neuville on väga kiire, ent tiitli võitmiseks jääb sellest väheks. Pea peab kestma. Neuville’il ei kesta. Kataloonias polnud tal püüda kedagi – püsi rajal, võta viies koht ja midagi punktikatselt ning oled endiselt mängus. Aga ei, ikka võpsikusse ja vastu kivi.
Tavaliselt on Jari-Matti Latvala ise oma tiitlivõidu võimalused ära käkkinud, aga tänavu vedas auto alt. Uskumatu küll, kuid neljal rallil järjest on soomlase Toyotat tabanud tehnilised probleemid: Poolas langes ta kolmandalt, Soomes esimeselt, Kataloonias seitsmendalt kohalt, Saksamaal kaotas poolteist minutit. Loeme Latvala saamata jäänud punktid kokku ja selgub, et ta oleks suures mängus, Tänaku ja Neuville’i kandis.
Kommenteeritakse, et pärast pausi esimest aastat MM-sarjas osalevat Toyotat tabasid tavapärased lastehaigused. Aga miks need ilmnesid just Latvala autol?
Britile oli võitu vaja nagu kalale vett. Tänavu sõidab ta stiilis „kas kõik või mitte midagi”. Kaks korda esimene, kord kaheksas ja ongi punktikohad üles loetud.
Enne rallit torises Meeke, et ükski Citroëni sõitja ei tea, milline on tema positsioon meeskonnas ja kas ta rooli pääseb. Kui tiim palkab veel Ogier’ ja Sébastien Loebi mõneks ralliks… Aga Meeke siiski tunnistas, et tegelikult on Citroën väga kiire. Nagu selgus, ongi.
Meeskondliku tiitli pärast heidelnud Hyundai lubas Walesi rallile tulla nelja autoga, et lüüa M-Sporti massiga, ja siis luhtas kõik võimalused Kataloonias absurdsel kombel.
Esmalt rammis Dani Sordo teise päeva eelviimasel katsel kurvi lõigates kivi ja lõhkus auto. Ta ei andnud starti oodanud Andreas Mikkelsenile ohtlikust kohast teada ega läinud ka teda kurvi hoiatama, kuigi Meeke’i läks. Mõistagi sõitis ka Mikkelsen ratta alt. Ja võitlus tiitli eest oligi lõppenud.
Hyundai sekkus Ogier’ jahti
Pärast Saksamaa rallit kuulutasid nii tiimijuhid kui ka sõitjad eesotsas Sébastien Ogier’ga, et üle kuupikkuse pausi ajal loodetakse jõuda lepinguteni ja saada selgeks, kes kus leiba teenima hakkab. Tühjagi.
Vahetult enne Kataloonia võidukihutamist kõlas mitu olulist uudist: Ogier teatas, et läbirääkimised, mis meenutavad pingpongi, kestavad arvatust kauem, Fordi autotehas lõpetas rallikrossitiimi tegevuse ja Hyundai kohta kõlas info, et nemadki jahivad neljakordset maailmameistrit.
Seni oli teada, et Ogier’ pärast võitlevad Citroën (kes ei hoidnud kinni Hyundaisse läinud Andreas Mikkelseni) ja M-Sport. Paraku on Citroënil probleeme, nagu kirjutas Saksamaa press – meeskonna peasponsor Abu Dhabi pole nõus sellega, et Ogier’ autot hakkab ehtima tema toetaja Red Bulli logo. Konflikt olla põhimõtteline, sest Citroën ei saa loobuda 10 miljonit dollarit maksvast Abu Dhabist, Ogier aga Red Bullist.
Samuti pole teada, kas „strateegia muutumise tõttu” rallikrossist loobunud Ford tuleb tehasetiimina ralli MM-sarja. „Vestlused Fordiga käivad, aga ma ei saa öelda, kas saame rallikrossi alt vabanenud raha endale,” teatas M-Spordi boss Malcolm Wilson.
Järgmiseks tähtajaks, millal võiks kontrahtid sõlmitud olla, pakuti oktoobri lõppu.
Tulemused
Kataloonia ralli
1. Kris Meeke 3:01,21,1
2. Sébastien Ogier +28,0
3. Ott Tänak +33,0
4. Juho Hänninen +54,1
5. Mads Østberg +2.26,2
6. Stephane Lefebvre +2.43,0
MM-sari kokku: 1. Ogier 198, 2. Tänak 161, 3. Neuville 160, 4. Latvala 123. Meeskonnad: 1. M-Sport 358, 2. Hyundai 275, 3. Toyota 225"
"20.05.2016, 13:27",valismaa,https://epl.delfi.ee/artikkel/74587267/ungari-peaminister-usa-demokraatide-parteid-kontrollib-miljardar-george-soros,Ungari peaminister: USA demokraatide parteid kontrollib miljardär George Soros,"Abikaasa Hillary Clintoni valimiskampaanias ütles USA endine president, et Poola ja Ungari on otsustanud, et demokraatiaga on liiga palju jama pöördudes Putini-stiilis autokraatse diktatuuri suunas, kirjutas Bloomberg.
Ungari valitsus on süüdistanud ka Sorost, et ta aitas käima lükata Euroopat mullu vapustanud põgenike lainet. Orban ütles, et ta on nõus Poola Õiguse ja Õigluse partei juhi Jaroslaw Kaczynskiga, kes ütles, et kui keegi julgeb väita, et tänases Poolas ei ole demokraatiat, siis see inimene peaks minema tervist kontrollima.
„Ungarlased ja poolakad nõuavad õigustatult suuremat respekti,“ ütles Orban. „Me peame nägema USA Demokraatliku partei taga George Sorosit. Clintoni suust tulevad George Sorose sõnad.“"
"26.04.2016, 10:33",valismaa,https://www.delfi.ee/artikkel/74342785/rootsi-sai-iraagist-teateid-islamiriigi-terroriohu-kohta-stockholmis,Rootsi sai Iraagist teateid Islamiriigi terroriohu kohta Stockholmis,"Säpo pressiesindaja Simon Bynert oli Aftonbladeti küsimustele vastates väga kidakeelne, kuid kinnitas, et käib intensiivne töö informatsiooni saamiseks.
„Meile on tulnud informatsioon, mida me ei saa eirata. Me teeme intensiivselt tööd sellele hinnangu andmiseks,“ ütles Bynert.
Ajalehe Expressen andmetel on Säpo saanud Iraagi julgeolekuteenistuselt informatsiooni, et Rootsi on suundunud 7-8 Islamiriigi terroristi, et panna Stockholmis toime terrorirünnak.
Aftonbladeti allikate teatel ei ole informatsiooni selle kohta, mida oht konkreetselt endast kujutab, politseiorganisatsiooni sees levitatud, mida tehti eelmisel sügisel, kui korraldati suur koosolek ohu üksikasjade kohta.
Juba esmaspäeval on Säpo esindajad teadetekohaselt Iraaki sõitnud, et püüda seal rohkem informatsiooni koguda.
Kaasatud on ka Rootsi kaitsevägi, et vajaduse korral Säpot abistada.
„Me oleme valmis toetama helikopterite ja muu sellisega. Meil on üks helikopter valmis,“ ütles kaitseväe teavitaja Niklas Englund.
„Mida ma saan öelda, on see, et me kogume praegu informatsiooni ja luureandmeid ning oleme ka mõningad meetmed tarvitusele võtnud. Aga mida me detailides teeme, ei hakka ma lähemalt ütlema,“ ütles NOA pressiesindaja Linda Widmark.
NOA teatel ei ole avalikkusel põhjust muret tunda.
„Meil on jätkuvalt number kolm viieastmelisel ohuskaalal. Peaks olema tähelepanelik ja andma politseile vihjeid, kui nähakse midagi, mis tundub ebatavaline või kahtlane, nagu alati peaks tegema,“ ütles NOA esindaja Fredrik Wallén.
Säpos ja NOA-s kehtiv staabiolukord tähendab seda, et Stockholmi politsei on ennast organiseerinud eriliseks juhtumiks.
„See ei ole iseenesest midagi ebatavalist. Meil on erilisi olukordi näiteks, kui on jalgpallimatšid, Eurovision või kui kuningas sünnipäeva tähistab. See tähendab, et me võime kasutada kogu regiooni ressursse,“ ütles Stockholmi politsei pressiesindaja Carina Skagerlind agentuurile TT.
Rootsi siseminister Anders Ygeman ei tahtnud terroriohtu kommenteerida."
"16.11.2020, 00:05",kultuur,https://epl.delfi.ee/artikkel/91675335/poff-i-soovitused-labi-kaose-holjuv-vaclav-havel-ja-berti-ajatud-seiklused,PÖFF-i SOOVITUSED | Läbi kaose hõljuv Václav Havel ja Berti ajatud seiklused,"Václav Havel oli küll üks Ida-Euroopa läbi aja kuulsamaid poliitikuid. Ent eelkõige oli ta näitekirjanik, muhe ja tagasihoidlik mees, kes lihtsalt ei suutnud valitsevat ülekohut vaikides kannatada. „Havelis” on Tšehhi vabariigi esimene president nagu rokkstaar.
Varateismelisena oli üks mu lemmikuid raamatutegelasi Rootsi poiss Bert. Ta tegutses teostes, mis on kirjutatud minavormis ehk päevikuna. Need lood olid kuidagi teistmoodi, ilustamata – nii totratest apsakatest tüdrukutega, koolikiusamisest kui ka suhtlusviperustest vanematega.
Just Filmi raames jõuab linale tänavu valminud „Berti päevik”. "
"19.11.2020, 21:18",uudised,https://epl.delfi.ee/artikkel/91723511/jutuajamised-toidupanga-jarjekorras-kui-sul-ikka-midagi-ei-ole-siis-ega-sa-ei-vali-oled-onnelik-selle-ule-mida-saad,"Jutuajamised Toidupanga järjekorras: „Kui sul ikka midagi ei ole, siis ega sa ei vali. Oled õnnelik selle üle, mida saad.”","Novembrile tüüpilise rõske ilmaga on kodust välja Lasnamäele tulnud sadu inimesi üle Tallinna. Neil on kõht tühi ja neid on kaks korda rohkem kui tavaliselt.
Sel aastal on kõige suurem abivajajate kasv olnud just Tallinnas ja Harjumaal. Praegu abistab Tallinna Toidupank nädalas 6000 inimest, veel mõned nädalad tagasi oli see arv 5200. Mullu oli neid kõigest 2400.
Kolmapäeviti kutsutakse abi järele lasterikkad pered. Tallinna Toidupanga juhataja Agnes Ojakivi sõnul on suur osa neist, kes saavad sel aastal toiduabi esimest korda, just mitme lapsega pered, kus üks vanem või mõlemad vanemad on koroonakriisi tõttu töötuks jäänud.
Kas neil, kes tulevad esimest korda, on häbi? „Ma arvan küll, seda on näha,” vastab Ojakivi. „Nad hakkavad vabandama, räägivad, et pole kunagi seda saanud ega sellises olukorras olnud.”
Umbes tunni aja jooksul käib toidukottide järel 30–40 inimest, neist vaid mõne üksiku välimus ja riietus võiks abivajadust reeta. Neist kümmekonnast, kellega Eesti Päevalehel õnnestub rääkida, ei ole keegi seal esimest korda. Ja need, kes näivad olevat, ei taha ajakirjanikuga juttu teha. Üks niisugune naine peidab end nii salli, kapuutsi kui ka päikeseprillide taha ja tõmbub ajakirjaniku küsimuse peale eemale. Siiski lipsab tema suust, et ta ei ole Toidupangast varem abi saanud. „Ma pigem eelistaksin mitte rääkida,” lisab ta vaikselt ja pöörab pea ära.
Ent enamik kohaletulnuid võtab abi saamist rahulikult. Mask toob silmad eriti esile ja nende pilkudest ei peegeldu see ohvrimentaliteet ja õpitud abitus, millest toimetulekuraskustes inimeste puhul räägitakse, vaid pigem argisus, heasoovlikkus ja ülisagedasti ka rõõm, mis kehva ilmaga kontrastis välja paistab. Kaaslasega saabujad hoiavad teineteisest ümbert kinni, kallistavad, naeravad.
Viimased 13 aastat on Katrin saanud öösiti magada ainult neli tundi. Seetõttu on tal kujunenud ärevus, ta võtab rahusteid ja on enda sõnul töövõimetu. Tütar käib erikoolis, aga ka siis on Katrin alati ootel. Kui lapsel hakkab halvem või emotsioonid lähevad käest ära, toob ta tütre koju.
Ühe terve lapse üles kasvatanud Katrin sai aru, et teisega on midagi valesti, kui tütar oli aastane. Üliharuldane geenimutatsioon avastati alles siis, kui laps oli juba seitsmene. Praegu teeb Katrin mehega iga päev tööd selle nimel, et erikoolis käiv tütar saaks kasvõi osaliselt endaga ise hakkama.
„Tüdruk on mind ülipalju õpetanud,” ütleb naine silmade särades. „Ta on meie päikesekiir, silmatera, teeb nalja. Tänu temale olen hakanud vaatama teisiti neile, kes on teistsugused ja vajavad abi. Olen hakanud elule lihtsalt teise pilguga vaatama. Oleme parem rõõmsad selle üle, mis meil on. Muidugi kõik tahame paremat, selge see, aga oleme selle vähesegi üle rõõmsad. Eks igaühel on elus mingi koorem kanda – kes saab hakkama, kes ei saa, kes jõuab, kes ei jõua.”
Toidupangast on Katrin abi saanud juba kolm aastat, aga mehe töötuks jäämine pani viimase põntsu. Ja mees on tööta juba seitse kuud, sest Katrini sõnul ei sobi tööandjatele, et mees on päeva jooksul tund-kaks ära, et tütrega „süstimas ja tilgutite all käia”. „Mees küll pakkus, et teeb tunnid tasa, aga sellega ei nõustutud.” Varem tõi mees koju tuhat eurot kuus.
„Oi, ma tean palju inimesi, kes on koroona pärast töö kaotanud,” räägib Katrin, „aga kõik ei saa siit abi. Kui meil on palju mõnda tangainet või muud, siis meil on üks perekond, keda me ise ka natuke aitame ja toetame.” Katrin teab, et poodidel jääb üle väga palju toitu, mis jõuab enamjaolt prügikasti. Toidupanka jõuab ära visatud, ent söömiskõlblikust toidust vaid vähene osa.
Tallinna Toidupanga juhataja Agnes Ojakivi sõnul jõuab neile rohkem puu- ja köögivilju ning piimatooteid kui mullu, aga puudus on pikema säilivusajaga toodetest. „Meil ei jagu toitu ja sel aastal oleme esmakordselt pidanud kaks korda seda juurde ostma. Tavaliselt Toidupank seda ei tee,” ütleb ta ja lisab, et toidukaupa ostetakse juurde Eesti tootjatelt, näiteks Salvestilt ja Veski Matilt.
Kuidas sujub koostöö poodidega? „Enamik Rimidest annab Toidupanka toitu, kõik Prismad annavad. Prismad olidki esimesed annetajad, aga nende kogused on vähenenud, ilmselt seetõttu, et nüüd on poed öösiti lahti.” Aga Selver? „Osa Selvereid annab, mitte väga paljud… Mõned. Maximatest annab ainult üks, Ümera Maxima. Teised ei ole huvitatud või väidavad, et neil ei jää midagi üle.”
Tegelikult on aga teada, et kõikides poodides jääb toitu üle. Kas Eestis võiks muuta seadust, et toitu ei tohikski ära visata? „Võiks küll, sest paljudes maades on juba niisugused seadused,” vastab Ojakivi. „Et ärge visake ära, vaid andke Toidupanka.”
Tema sõnul ootab Toidupank, et poed pakendaksid toiduabisse mineva toidu ise ära ja enamasti poed seda teevadki.
Varem on Toidupanga juht Piet Boerefijn Eesti Päevalehele öelnud, et kuna kauplustelt nõuab annetamine rohkem tööd, sest nad peavad toitu sorteerima, siis on lihtsam see prügikasti panna. „Kaupluste juhid on öelnud, et neil pole toidu eraldi pakkimiseks piisavalt tööjõudu,” ütles ta septembris ja selgitas, et kauplused ei luba Toidupanga vabatahtlikel minna poodi ise kaupa kontrollima. Boerefijni sõnul oleks hea, kui nad seda lubaksid.
Tallinna Toidupangas ei saa igaüks sappa võtta, vaid toitu jagatakse linnaosavalitsuste sotsiaaltöötajate nimekirjade alusel teisipäeviti, kolmapäeviti ja neljapäeviti. Peale kohapeal väljastatava toiduabi jagab Tallinna Toidupank iga päev toiduabi ka umbes sajale heategevusorganisatsioonile, kes toimetavad toidu konkreetsest organisatsioonist abi saavatele inimestele.
Kevadise eriolukorra ajal õnnestus Toidupangal annetusi koguda nii kodu- kui ka välismaistelt ettevõtetelt, aga nüüdseks on toetamine vaibunud. Seega loodavad nad praegu kohalike abile. Selleks on mitu võimalust: tulla toidukogumispäevadele vabatahtlikuks, annetada toitu kaupluses või e-poes või annetada Toidupangale raha.
Katrin näitab Toidupanga kottide sisu: leib, sai, purgisupid, kohv, tee, moosid, tangud, vorst, kala, puhastusvahend (mida tavaliselt pole). „Saab söödud,” ütleb ta kindlalt. „Kui sul ikka midagi ei ole, siis ega sa ei vali ka seda toitu. Oled õnnelik selle üle, mida sa saad.”
Süsimustade lendlevate juustega ja sama lennuka naeruga 38-aastane Anželina* oli ühes Tallinna suures ööklubis koristaja. Kuna klubid läksid kinni, kaotas ta töö. Tal on kolm last: 19-, 14- ja 10-aastane. Vanim õpib ülikoolis ja töötab. Aga kas mehel on töö? „Mees on ja ei ole,” naerab ta. „Parem olen üksikema, kui elan selle mehega.”
Anželina sai toiduabi ka enne töö kaotamist, sest üritusi oli klubis harva ja koristamine tõi talle sisse 200 eurot kuus. Praegu otsib ta uut tööd koristaja või nõudepesijana, aga pole seni leidnud. Pealegi on tal probleeme seljaga, mistõttu on tal osaline töövõime.
Kui küsin, kas mees alimente maksab, vastab ta kergelt naerdes: „Mehed on ka sellised, et tulevad ja lähevad, pean üksi kasvatama lapsi.” Enne hüvastijättu ütleb ta: „Vahetage nimi ära, sest mind väga paljud inimesed teavad.” Naerab siis veel kord ja hüüab „tšau”.
Toiduabi järele saabub ka sulejopedes, säravate silmadega Süüria abielupaar. Neist kiirgab headust ja rõõmu ning nad räägivad avatult, ehkki kehvas inglise keeles, et nad põgenesid sõja eest kuus aastat tagasi Türki ja siis kolm aastat tagasi koos seitsme lapsega Eestisse. Süürias olid nad õpetajad: mees õpetas muusikat, naine kehalist kasvatust. Eestis ei ole neil õnnestunud sama tööd saada, sest, nagu nad ise põhjendavad, ei oska nad veel piisavalt hästi eesti keelt. Praegugi on nad töötud.
Nii Süüria abielupaari kui ka paljude teiste riietusest ei paista vaesus välja. Ühel naisel on Didriksonsi jope, teisel karusnahkne vest. Ühed abisaajad saabuvad Range Roveriga. Käivad kaubal ruttu järel ja juba ongi läinud. Kuidas nemad (või mõned nende lähedased) linna sotsiaalosakonna nimekirja sattusid, jääbki saladuseks.
* Nimed muudetud"
"14.03.2016, 11:12",valismaa,https://epl.delfi.ee/artikkel/73940921/turgi-ohujoud-rundasid-pohja-iraagis-kurdide-positsioone,Türgi õhujõud ründasid Põhja-Iraagis kurdide positsioone,"Anadolu teatel ründasid üheksa lennukit F-16 ja kaks lennukit F-4 Kurdistani töölispartei (PKK) 18 positsiooni, sealhulgas Qandili mägedes, kus asub organisatsiooni juhtkond, vahendab Associated Press.
Erauudisteagentuuri Doğan teatel vahistati Türgi lõunaosa Adana linnas vähemalt 36 kahtlusalust.
Pühapäevane rünnak pandi toime ajal, kui Türgi julgeolekujõud pidid alustama ulatuslikke operatsioone mässuliste vastu kahes peamiselt kurdi elanikkonnaga linnas, Iraagi piiri ääres Yüksekovas ja Süüria piiri ääres Nusaybinis. Enne seda oli seal kehtestatud liikumiskeeld, mille tõttu mõned elanikud põgenesid. Linnade juurde toodi ka suur hulk tanke."
"21.04.2016, 17:30",arileht,https://epl.delfi.ee/artikkel/74307183/euroopa-keskpank-jattis-intressimaarad-muutmata,Euroopa Keskpank jättis intressimäärad muutmata,"Märtsis teatas pank, et laiendab oma võlakirjade ostu programmi 60 miljardilt eurolt kuus 80 miljardi euroni. Lisaks valitsuste võlakirjadele saab Euroopa Keskpank osta nüüd ka ettevõtete võlakirju.
Pank on võtnud vastu uusi meetmeid, et püüda tugevdada euroala majanduskasvu ja vältida deflatsiooni. Euroala inflatsioon oli märtsis 0 protsenti, kuid Euroopa Keskpanga seatud eesmärk on 2 protsendi lähedal."
"08.08.2018, 00:05",sport,https://epl.delfi.ee/artikkel/83284135/supervorm-ja-sportlik-ahnus-toukasid-mayeri-kuristikku,Supervorm ja sportlik ahnus tõukasid Mayeri kuristikku,"Mayeri fiasko Berliinis läheb kergejõustiku ajalukku. Õigupoolest oli see Prantsusmaa kümnevõistlejate kollektiivne krahh. Usute või mitte, aga Mayer, Ruben Gado ja Romain Martin ei suutnud kolme peale üheksast kaugushüppe katsest ühelgi (!) tulemust kirja saada.
Mayeri põrumise teeb eriliseks see, et tegu oli sisuliselt kogu EM-i ühe kindlaima favoriidiga. Pärast Ashton Eatoni karjääri lõppu oli 26-aastane prantslane võidutsenud kolmel tiitlivõistlusel järjest ning üksikalade rekordiparandused näitasid, et ideaalse õnnestumise korral võinuks ta ületada isegi Eatoni 9045-punktise maailmarekordi.
Kümnevõistluse ajaloos on vaid mõned üksikud näited, kus niivõrd suveräänne liider kullast ilma on jäänud. 1948. aastal krooniti Londonis olümpiavõitjaks Robert Mathias, samal ajal kogus liidu koondisest ebaõiglaselt välja jäetud Heino Lipp Tartus 450 silma enam. 1992. aasta olümpiakuld pidanuks kuuluma Dan O’Brienile, ent ta sai USA katsevõistlusel teivashüppes nulli ja jäeti karmilt koondisest välja. Erinevus on selles, et Mayer ei saa oma ebaõnnestumises süüdistada süsteemi, vaid peab ise peeglisse vaatama.
Ise ta endale etteheiteid ei tee
Mis siis ikkagi juhtus? Mayer ei suutnud 35-kraadises kuumuses pead külmana hoida ja eksis kümnevõistluse baasreeglite vastu. Ta võitis isikliku rekordiga 10,64 sekundit 100 meetri sprindi. Kaugushüppes tal aga nii hästi ei läinud, kolm korda jäjest kordus sama muster: Mayer hüppas väga kaugele, astus aga napilt üle joone ja kohtunik tervitas teda punase lipuga. Miks ometi ei teinud ta vähemalt viimast katset kindla peale? Kui ta oleks sammumärki pool meetrit (või isegi meetri) tahapoole nihutanud ja kaugelt tõugates kas või seitse meetrit hüpanud, oleks ta igal juhul endiselt kulla suunas liikunud.
Mayer, pisarad silmis, selgitas meediale põhjalikult staadionil juhtunut. „Loodetavasti ei juhtu seda minuga enam kunagi, kuid ma ei süüdista ennast üldse,” lausus Mayer veidi ootamatult. „Kõigil neil, kes ütlevad, et oleksin pidanud viimase katse kindla peale tegema, võib olla õigus, ent ma olin nii õnnelik sedavõrd hästi hüpates, et ei suutnud ennast piirama hakata. Olin sajaprotsendilises vormis, mingeid vigastusi mul ei ole. Tahtsin anda sada protsenti ja andsingi. Ma oleksin võinud hüpata kaheksa meetrit. Ja kui sul on selline hüpe jalas, ei saa oodata, et jookseksin aeglaselt ning teeksin hüppe kindla peale.”
Võistluse pooleli jätnud Mayer vabandas kõigi pöidlahoidjate ees. „Kahju oli neile pettumust valmistada. See on minu jaoks must päev, aga meil kõigil on õigus teha vigu. Ma võinuks jätkata ja ka üheksa alaga esikaheksasse jõuda, kuid tahaksin nüüd midagi muud teha. Ma ei tahtnud 7.30-ga lihtsalt kümnevõistlust jätkata. Mul on kõrged ambitsioonid ja pidin riskima.”
Mayer ei osanud öelda, kas ta võtab nüüd aja maha või harjutab sügisel Talence’is toimuvaks jõuprooviks: „Mul on juba puhkus planeeritud, olen seda kaks aastat oodanud, aga tunnen, et ei vääri seda. Samas ei ole isu ka trenni minna.”
Medalivõimalus läinud. Või ...?
Maicel Uibo alustas tagasihoidlikult, joostes Berliini pehmel ja üsna aeglasel uuel rajakattel 100 meetrit ajaga 11,31 sekundit ja hüpates kaugust 7.27 meetrit. Kuuli tõukas ta 14.61 meetrit, kuid oma trumpalal kõrgushüppes jäi 2.02 peale, seejärel läbis ta staadioniringi ajaga 50,18. Avapäeva järel on Uibo 4065 punktiga 15. kohal, kevadel Götzises kogutud 8514 punkti graafikule on kaotust kogunenud 230 punkti. Teoreetiline medalivõimalus on tal alles, kuid tundub, et mees pole lihtsalt tippvormis.
Kuulitõukes isikliku margi 14.54-ni nihutanud Karl Robert Saluri on viie ala järel 4213 punktiga viies ja Karel Tilga 4050-ga 16. kohal.
Tulemused
Kümnevõistlus, esimene päev.
1. Tim Duckworth 4380
10,65 – 7.57 – 13.61 – 2.17 – 49,87
2. Arthur Abele 4285
10,86 – 7.42 – 15.64 – 1.93 – 48,01
3. Martin Roe 4282
10,86 – 7.61 – 15.48 – 1.96 – 49,42
5. Karl Robert Saluri 4213
10,68 – 7.50 – 14.54 – 1.87 – 48,26
15. Maicel Uibo 4065
11,31 – 7.27 – 14.61 – 2.02 – 50,18
16. Karel Tilga 4050
11,26 – 7.25 – 14.20 – 2.02 – 50,12"
"11.12.2018, 00:05",uudised,https://epl.delfi.ee/artikkel/84706709/eesti-mehed-meenutavad-ausalt-armeenia-katastroofi-korralagedus-vargused-ja-surm,"Eesti mehed meenutavad ausalt Armeenia katastroofi: korralagedus, vargused ja surm","Eelmisel reedel möödus 30 aastat Armeeniat laastanud maavärinast. Sel puhul kohtus Tormas meenutusi vahetama rühm Eesti mehi, kes 1988. aasta detsembris lennutati kiirkorras Armeeniasse, et aidata maavärinas tohutuid purustusi saanud linnasid. Kuigi siis sai ajalehtedes kirjutada juba vabamalt, on meestel siiani meeles seikasid, mis toona lehte ei jõudnud.
Maa värises Armeenias kolmapäeval, 7. detsembril 1988 kell 11.41 ennelõunal. Värin kestis 20 sekundit, magnituudiks mõõdeti 6,8.
Hetke pealt jäi kodutuks pool miljonit inimest. Majarusudes lömastatult suri eri andmetel 25 000–50 000 inimest.
Sellise tugevusega maavärin ei pruugi olla ohvriterohke – 1991. aasta sarnases maavärinas San Franciscos hukkus vaid 128 inimest. Armeenia maavärinast sai katastroof Nõukogude Liidu ehituskvaliteedi tõttu.
„Kõik, mis oli ehitatud pärast 1960-ndaid, oli varisenud,” ütleb Arvo Raudsepp, toonane Torma sovhoosi ehitusosakonna juht, kes jõudis Armeeniasse esimese Eesti abibrigaadi koosseisus. Armeenias tulnuks maju ehitada seismiliselt ohtliku piirkonna jaoks välja töötatud reeglite alusel, kuid neid eirati. Pealegi oli segust suurem osa tsementi ära varastatud. Eesti abibrigaadi mehed nägid, kuidas kraana konksud haagiti paneeli sarruse külge ja kraana hakkas tõstma. Paraku jäi konksude külge ainult sarrus ja betoon jooksis nagu liiv selle vahelt maha.
Maavärinajärgsetel päevadel kahandas rusude alla lõksu jäänud inimeste pääsemislootusi nõukogude päästekorralduse saamatus. Inimesi ja tehnikat saadeti appi kogu maailmast, kuid kohapeal ei suudetud abiväele tööd anda. Eestist läks Armeeniasse vaid mõne päeva jooksul kaks lennukitäit abistajaid: Tartust lennukitäis arste, Tallinna poolt 70 ehitusasjatundjat. Neile järgnesid raudteed mööda vagunitäied abisaadetisi alates toidust ja lõpetades ehituskaupadega.
Leninakanis, maavärinas rängalt kannatanud ligi 230 000 elanikuga suures linnas, olid varisenud ka haiglad ja palju arste oli surnud. Tartust oli valmis appi tulema lennukitäis traumatolooge, veresoontekirurge ja teisi arste. Neile ei leitud paraku kohe rakendust ja Eesti arstide brigaadi esindaja käis korduvalt päästetööde staabis uurimas, kus ja millal ta saaks oma meestega tööle asuda.
Esialgu vastati staabist, et Leninakanis polevat arste üldse vaja, kõik vigastatud viiakse Jerevani. Mis saab neist, kes transporti ei kannata, ei osatud staabist öelda. Lõpuks leidsid Eesti arstid siiski välihaiglates tegevust. Kokku vajas maavärinapiirkonnas arstiabi 130 000 inimest.
Abi vastuvõtu takerdumine põhjustas palju surmasid. Rusudesse maetud ohvrite üks levinud vigastusi on crush-sündroom (lömastussündroom), millega kaasneb neerupuudulikkus. Ameerikast pandi kiiresti lennukiga teele nn lendav dialüüsilabor, kuid Nõukogude Liidu viisaformaalsuste tõttu venis lennuki Armeeniasse tulek mitu päeva. Leninakani haiglas suri dialüüsiaparaatide puudumise tõttu mitusada maavärinaohvrit, kelle elu oleks saanud päästa.
Nõutute nägudega käisid ringi ka teiste riikide abibrigaadid. Tšehhi päästesalga juht püüdis staabist tööd leida: kuulge, mul on koerad, mul on mehed – öelge, kust on vaja inimesi otsima minna, meie oleme valmis! Vastust ei osatud anda.
Eesti mehed said neile mõeldud tehnika esimese osa kätte alles 18. detsembril ehk üksteist päeva pärast maavärinat. Selleks ajaks ei olnud enam kuigi palju lootust rusude alt elavaid inimesi leida.
„Sel päeval saabusid esimesed teated ka haigestumistest nakkushaigustesse, kuigi esialgu kohaliku elanikkonna seas. Ehk nagu kogenumad mehed ütlesid – ellu jääb see, kes vett ei joo,” kirjeldas Noorte Hääl reportaaž 20. detsembril 1988. Piirkonnas kardeti soolehaiguste epideemiat, sest veevärki ei saadud tööle ja veekogude vesi hakkas kiiresti saastuma. Epideemiat õnneks siiski ei puhkenud.
Tehnikat saabus küll juurde, kuid katastroofi ulatust arvestades oli seda liiga vähe. Spitaki linnas oli 20 000 elanikust surnud 16 000 ja hävinud 90% hooneid. Leninakanis varises kokku 62% maju. Paraku jätkus saja päästja kohta vaid üks kraana, mis tähendas, et tööd edenesid väga aegaselt. Tehnikat saadeti paljudest riikidest, aga osa seda läks teel kaotsi või saabus puudulikult. Näiteks Eestist appi saadetud autokraanad jõudsid kohale ilma troppideta. Ja muidugi hakati nõukogude ühiskonnas varastama. Katastroofist said kasu nii kohalikud ärimeelsed kui ka mõned funktsionäärid. Eesti mehed räägivad, et nii teenisid raha näiteks kraanajuhid, kes vagunitelt abisaadetisi maha laadisid. Kui taskusse jõudis sobiv summa, tõstis kraananool kauba mõne meetri võrra plaanitud kohast „kõrvale”.
„Kõige hullem oligi see, et sa oled seal õnnetuspaigas kohal, aga nagu hiigelsuures masinas, mis tegeleb kõige muuga selle asemel, mida ta tegema peaks. Sinna tekkis kümneid tuhandeid selliseid inimesi nagu meie. Nad tulid appi, olid seal, sõid kolm korda päevas. Aga kogu aur läks nagu vene värgis ikka kõigeks muuks peale päris töö,” meenutab Raudsepp. Nii tehti päästetöid armetute vahenditega.
„Kümnekorruseline paneelelamu on kokku vajunud ja moodustanud otsekui kihilise võileiva. Paneelid on leivaks ja… Ülevalt kuues paneelide vahe on tungraudadega üles tõstetud. Sealt paistavad umbes 8–10-aastase poisi jalad. Astun lähemale, pildistan. Nüüd saan aru, miks inimesed varemetel maskes on või rätikuid näo ees hoiavad. Asi pole tolmus. Otse ajju lõikub imal laibalõhn. Surnud riknevad,” vahendas Edasi 18. detsembril 1988.
Ajalehest korrespondendina Armeeniasse lähetatud toonane reporter, praegune NATO strateegilise kommunikatsiooni keskuse juht kolonel Peeter Tali meenutab, et tohutut katastroofi likvideerides polnud parata: ennekõike päästeti elavaid, surnuid toodi varemetest välja nii, kuidas jõuti. „Ööd olid küll külmad, kuid päeval oli üsna soe ja varemete juures haises imalalt,” kirjeldab ta.
Meie ehitusbrigaadi plaanikohane ülesanne oli Armeenias kibekiiresti püstitada uusi puitkilpmaju, et katastroofipiirkonda voolavatel abijõududel oleks kuskil elada. Endale püstitasid nad telklaagri. Kuidas detsembrikuus sooja saada? Kümnete tuhandete hukkunute matmiseks oli valmistatud kirste. Eestlastele näidati kätte staadionitäis värskeid männipuust kirste: võtke sealt ja kütke. Samale staadionile toodi surnukehi, mis tuvastamiseks välja pandi.
„Iga päevaga jääb staadionil rahvast vähemaks. Hukkunuid tuuakse küll pidevalt juurde, aga paljusid pole enam võimalik ära tunda. Mitmed neist on rusude all sedavõrd kannatada saanud ja ka aeg teeb oma töö,” kirjeldab Noorte Hääl 19. detsembril Spitakist.
Nagu mainitud, hakati katastroofipiirkonnas varastama. Sõjavägi ja miilits hoidis olukorda oma kontrolli all nii hästi, kui suutis, aga see ei pidurdanud toimuvat. Eesti ehitusbrigaad sattus esimese varguse ohvriks juba teisel päeval, neilt varastati tööks vajalik saag. Päästetehnikalt varastati osi, mastaapsemad vargused pandi toime juba kusagil raudteel – osa vaguneid lihtsalt ei jõudnudki kriisipiirkonda. Peeter Tali meenutab, et Tartust lähetatud abibrigaad proovis igal võimalusel oma toodud kraami otse abivajajate kätte anda, et vältida jaotuspunktides varastamist.
Üksikud viimased ellujäänud toodi rusudest välja veel 26. detsembril. Edasi toodi võimaluste piires välja laipu, kuid osa hooneid lükati kokku ilma neid läbi otsimata.
Jaanuarikuu lõpuks, kui nende vahetus läbi sai, oli Eesti ehitusbrigaad saanud püsti plaanitud puitkilpmajade seinad. Edasi pidi töötama järgmine vahetus.
Kümmekond aastat hiljem uuesti Armeeniat külastanud Raudsepp käis ka ehitusbrigaadi toonast töömaad vaatamas. Puitkilpmajad olid kadunud – Raudsepp arvab, et küllap tehti need kütteks. Kannatanud linnasid pole endiselt taastatud. Paljud elavad ikka veel nõukogudeaegsetes vagunelamutes või ajutiseks mõeldud hurtsikutes. Spitakis elab nüüd 20 000 elaniku asemel alla 12 000, Leninakanist Gyumriks ümber ristitud linnas 230 000 asemel 122 000 inimest.
Eestlased ehitasid sauna ja kasutasid seda vahetuskaubana
Eesti ehitusbrigaadil polnud algul nende põhitööd võimalik teha, sest varustus viibis. Sellegipoolest ei istutud käed rüpes. Meestel õnnestus hankida freespalke ning püsti panna kaks tähtsat asutust: söökla oma brigaadile, aga sellest veel tähtsam oli muidugi saun. Veevärk ei toiminud ja kuskil pidi end ju pesema. Sama oluline oli sauna funktsioon kriisipiirkonna käsi-peseb-kätt-majanduses. „Kui meil oli vaja kusagilt midagi saada, siis meiepoolne valuuta oli, et lasime inimesed pesema. Ja nemad siis andsid vastu seda, mis meil oli vaja,” meenutab Arvo Raudsepp.
Saunakultuur oli kohalikele võimukandjatele paraku võõras. Raudsepp kirjeldab, kuidas üks kõrge miilitsaametnik tahtis end küll pesta, aga ei olnud päris kindel, kas on kohane, et ta end saunas koos meestega paljaks koorib. Lõpuks tegi ta kompromissi: võttis lavale minnes riided seljast, aga jättis portupee ümber kõhu ja püstoli selle külge rippuma."
"13.04.2017, 00:05",sport,https://epl.delfi.ee/artikkel/77873830/korvpallikoondis-loobus-kalevi-spordihallist-ja-mangust-leeduga,Korvpallikoondis loobus Kalevi spordihallist ja mängust Leeduga,"Mais taasavatava Kalevi spordihalli juht Neemo Kull ei varja oma pettumust. Ta räägib, et eelkokkulepete põhjal arvestati, et Kalevi spordihalli saalis toimuvad Eesti korvpallikoondise suvised mängud, kuid hiljuti teatati korvpalliliidust, et rahvuskoondise jaoks polevat see saal sobiv.
„Öeldi, et meie saalist loobumine on peatreeneri soov. Meie hallis olevat pealtvaatajad platsile ja mängijatele liialt lähedal. Mängijatele see ei sobivat, sest koduklubides olevat nad harjunud mängima suuremates saalides,” rääkis Kull. Spordihalli juhataja lisas täpsustuseks, et renoveeritud hallis asuvad tribüünid väljakust täpselt sama kaugel kui vanasti.
Kalevi spordihall on korvpallipühamu ning aastakümneid peeti just seal Eesti korvpalli jaoks olulisi ja ajaloolisi heitlusi. Kui aga 2001. aasta lõpus valmis Rocca al Mare suurhall, kolis ka tippkorvpall sinna. Vahepealsete aastatega jõudis Kalevi spordihall amortiseeruda, kuid nüüd hakkab lõpule jõudma suur noorenduskuur. Mais ja juunis saab Kalevi spordihallist võrkpalli, Eesti tugevaima pallimänguala koondise koduareen MM-valikturniiri ja Maailmaliiga kohtumisteks.
Korvpalliliidu peasekretäri Keio Kuhi sõnul ei vasta jutt tribüünide ebasobivast asetusest tõele. „Kalevi spordihall mahutab koondisemängude jaoks lihtsalt liiga vähe pealtvaatajaid,” selgitas ta. Korvpallimängude ajal mahub saali 2000 pealtvaatajat. Kuhi usub, et koondisemängude vastu on huvi suurem. „Rääkisime algusest peale Kalevi spordihalli ja Rocca al Mare suurhalliga,” märkis Kuhi ja lisas, et lõpuks otsustati ikkagi viimase kasuks.
Tipptasemel korvpallita taasavatav Kalevi spordihall siiski ei jää. Juuli lõpus ja augusti alguses peetakse seal U-18 EM-i B-divisjoni olulisemad kohtumised. Alagrupiturniiril peab Eesti koondis seal kõik oma mängud. Samas toimuvad ka medaliheitlused.
Legendaarsest spordihallist loobumine polnud korvpalluritele ainus tänavune äraütlemine. Aastaid on eestlased soovinud pidada kontrollmänge Leeduga, kuid Baltikumi tugevaim korvpallikoondis on seni kõik lähenemiskatsed tõrjunud. Tänavu ilmutasid aga leedulased ise soovi Eestiga mängida. Nüüd oli loobujaks Eesti.
„Leedulased soovivad mängida ajal, mil Eesti koondis on juba laiali läinud,” selgitas Kuhi. MM-valikturniiri eelringis osalev Eesti peab oma selle suve tähtsaimad mängud augusti esimeses pooles. Tsükkel saab läbi 19. augustil võõrsil Kosovoga peetava kohtumisega. Leedu soovis Eestiga mängida pisut üle nädala hiljem.
„Meie jaoks saab FIBA määratud koondisemängude aeg läbi ja klubid soovivad saada mängijaid oma käsutusse,” rääkis Kuhi. „Iga aasta on klubidega mängijate pärast suured probleemid. Loomulikult tahtnuksime Leeduga kohtuda, kuid aeg ei sobi.”
Ilmselt saanuks Eesti klubidega kokkuleppele, kuid probleeme tekkinuks välismaal pallivate mängijatega. Ühtegi argumenti nende koondises hoidmiseks poleks enam olnud. Selge on ka eelinfo põhjal staaridest kubiseva Leedu motiiv just sellel ajal Eestiga kohtuda. Vahetult enne EM-finaalturniiri soovitakse tasemelt nõrgema meeskonnaga mängides head võiduemotsiooni leida.
Esialgu pole selge, kes suvel Eesti koondise eest mängivad. Kuhi sõnul käib kõigi vajalike mängijate ühe lipu alla saamise nimel töö juba mitu kuud. Ta usub, et koondisse soovivad tulla mulluse suve vahele jätnud Kristjan Kangur ja Siim-Sander Vene, aga ka USA ülikoolides säravad Maik-Kalev Kotsar ja Rauno Nurger. „Loogika ütleb, et Nurgeril on USA-st lihtsam tulla kui Kotsaril, kuid teame, et tulla soovivad mõlemad,” nentis ta."
"14.04.2020, 17:28",arvamus,https://epl.delfi.ee/artikkel/89556915/erisaade-otse-ugandast-siisi-saetalu-meil-vaadatakse-imestusega-kuidas-euroopas-kaitsemaskide-parast-kakeldakse,"ERISAADE | Otse Ugandast! Siisi Saetalu: meil vaadatakse imestusega, kuidas Euroopas kaitsemaskide pärast kakeldakse","Kui vaadata, millist laastamistööd teeb koroonaviirus läänemaailmas, võib vaid eeldada, kui määratut kahju põhjustab epideemia meie külje all, väga-väga palju vaesemas Aafrikas. Mandril, kus peale kaupade tuleb Euroopale ka üks suurimaid migratsioonisurveid.
See kõik on tõsi, kuid... Ugandas elav Mondo Ida-Aafrika spetsialist Siisi Saetalu räägib Krister Parisele, et tegelikult on just Aafrikal laialdaselt kogemusi epideemiatega, mis Euroopal puuduvad. Aafrika riigid lõid uksed kinni juba esimeste ohumärkide peale. Ning näiteks ugandalased on jahmunud, nähes, kuidas Euroopas inimesed kasvõi kaitsemaskide pärast võitlevad. Uganda vaestele jagatakse samas toitu kogustes, mis täitsa jahmatavad.
Kuulake põnevat ülevaadet, mis meeleoludega Sahara-alune Aafrika pandeemiat vastu võtab. Ja olge valmis meeldivateks üllatusteks."
"20.06.2016, 23:55",valismaa,https://epl.delfi.ee/artikkel/74865209/brexit-kremli-pilgu-labi-kas-putinil-on-sampanja-juba-kulmas,Brexit Kremli pilgu läbi: kas Putinil on šampanja juba külmas?,"„Hulk välismaiseid liidreid on avaldanud oma arvamust Briti EL-i referendumi kohta ja enamik neist toetab Suurbritannia EL-i jäämist. „Ühendkuningriik vajab Euroopat ja Euroopa vajab Ühendkuningriiki,” on nende seisukoht, kui kokkuvõtvalt kasutada EL-i ülemkogu presidendi Donald Tuski sõnu.
Mida on Brexiti kohta öelnud aga Venemaa president Vladimir Putin? Kuni viimase ajani mitte kui midagi (vt kõrvallugu). Kreml oli vait, kuid see ei tähendanud, et Venemaa Brexiti debatis ei figureeri. Briti peaministri David Cameroni sõnul võiks Putin olla õnnelik, kui Suurbritannia EL-ist lahkub. Kaitseminister Michael Fallon leidis, et Brexiti toimumise päev oleks Putini „palgapäev”. Välisminister Philip Hammond oli otsekohesemgi: „Kui tõtt rääkida, siis ainus riik, kes tahab meie lahkumist EL-ist, on Venemaa. Ja see ilmselt ütleb kõik, mis meil teada on vaja.”
Briti opositsioon on sama meelt. „President Putin ei valaks ühtegi pisarat, kui Suurbritannia Euroopa Liidust lahkub. Ta näeks Brexitis märki meie nõrkusest ja Euroopa solidaarsuse nõrkusest just sel ajal, kui meil on vaja säilitada kollektiivne tugevus,” ütles Hilary Benn, leiboristide varivalitsuse välisminister.
Brexiti pooldajatele Putini ja Venemaa kollina kujutamise peale on Vene ametnikud silmi pööritanud, iseasi muidugi kui siiralt. „Me oleme juba harjunud tõsiasjaga, et Venemaa-faktor on USA valimiskampaaniates üks pidevaid teemasid, kuid Venemaa- või Putini-faktori kasutamine Brexiti debatis on meie jaoks uus element,” reageeris Putini pressiesindaja Dmitri Peskov.
„Venemaad süüdistatakse kõiges. Mitte ainult Suurbritannias, vaid üle kogu maailma. Vaatame näiteks presidendikampaaniat Ühendriikides ja meid mainitakse ka seal. Nii et see pole meile üllatav,” kommenteeris Peskovist veidi erinevalt välisministeeriumi pressiesindaja Maria Zahharova. „Venemaal ei ole Brexitiga mingit pistmist. Me ei osale mingil moel selles protsessis. Meil ei ole selles vallas mingit huvi.”
Sõna-sõnalt võttes Venemaa muidugi ei osale, sest ega venelased Suurbritanniat sisse või välja hääleta. Kuid ei mingit huvi? See on pehmelt öeldes vaieldav. Loogika, millest Putiniga heidutamises lähtutakse, on ju selge. Putini põhiline eesmärk on EL-i destabiliseerumine ja isegi kokkuvarisemine. Suure liikmesriigi otsus lahkuda on oluline samm selle poole. Seega on Brexit Moskva huvides lihtsa kalkulatsiooniga: Brexit tähendab nõrgemat EL-i ja nõrgem EL tähendab tugevamat Venemaad.
Pealegi, kõrvaldades EL-ist ühe ägedama Venemaa-kriitiku ja tekitades Euroopas süveneva kriisi, võib Brexit kasulik olla ka Euroopa ühtsuse ja kindlameelsuse nõrgendamiseks vastasseisus Venemaaga Ukraina pärast. Peale selle on mõned vaatlejad märkinud, et Brexit võib teha EL-i liikmeks saamise vähem atraktiivseks Nõukogude Liidu endiste alade riikidele, mida Venemaa soovib oma orbiidil hoida. Ehk siis käib jutt Gruusiast ja Ukrainast.
Aga on ka teistsuguseid hinnanguid ja vaatlejaid, kelle meelest ei ole Brexit ega EL-i lagunemine Venemaa huvides.
„On tugevaid argumente, mille pärast Vene juhtkond toetab Suurbritannia EL-i jäämist. Venemaa tahab kindlasti vähem antagonistlikku EL-i, eriti majandussanktsioonide koha pealt ja vastuseisus Venemaa domineerimisele EL-i energiasektoris, kuid Venemaale jääb EL suurimaks kaubanduspartneriks. Kindlasti ei taha Venemaa, et seda tabaks desintegratsioon või tõsised majanduslikud ja eksistentsiaalsed probleemid, mida Brexit tõenäoliselt Euroopas tekitaks,” väitis Aleksandr Titov Belfasti Queen’si ülikoolist Newsweekis ilmunud artiklis. „Pealegi juhib vastasseisu Venemaaga Ukraina pärast Saksamaa, mitte Ühendkuningriik. Ja Brexit seda ei muudaks.”
„Moskvast vaadates ähvardaks EL-i lagunemine kogu Euroopas laostavalt mõjuda, ka Venemaa ei pruugi sellest pääseda,” märkis kommentaator Mary Dejevski Financial Timesis. „Kui te peaksite ühes vaikses nurgas mõne Vene diplomaadi peale sattuma, siis võite kuulda kui mitte otsest vaenulikkust Brexiti vastu, siis südamest tulevaid halbu eelaimusi. Kuigi läänes on konsensus, et Putin valmistub lahkujate võidu puhul toosti tõstma, ärge olge selles nii kindlad. Šampanja võib tõesti külmas olla. Kas aga Ühendkuningriigi EL-ist lahkumise ootuses, selles on küsimus.”
Esimest korda Brexiti teemal sõna võttes väljendas Vladimir Putin imestust, miks David Cameron üldse referendumile läks, ja oletas, et äkki väljapressimiseks.„Kui Brexitiga on selline suur probleem, miks ta üldse selle hääletuse esile kutsus?” küsis Putin eelmisel reedel Peterburis toimunud majandusfoorumil põgusas kuluaarivestluses ajakirjanike juuresolekul. „Miks ta seda tegi? Tahtis ta Euroopalt midagi välja pressida või kedagi hirmutada? Mis oli eesmärk, kui ta ise on vastu?” „Mul on oma arvamus selles asjas, kas see on hea või halb,” ütles Putin Brexitit silmas pidades ja seda arvamust avaldamata. „Mu meelest oleks mul sobimatu seda teha. Ükskõik mida ma ütlen, tõlgendataks seda kummagi poole kasuks.”„Eri ekspertidel on erinevaid hinnanguid, kas Brexit tuleb Suurbritanniale kasuks või mitte. Mõned ütlevad, et see on kahjulik, ja mõned ütlevad, et EL saab olema stabiilsem ja tugevam,” kommenteeris olukorda Putin, kelle sõnul ei suuda keegi hääletuse tulemust ennustada.
Esimest korda Brexiti teemal sõna võttes väljendas Vladimir Putin imestust, miks David Cameron üldse referendumile läks, ja oletas, et äkki väljapressimiseks."
"13.05.2016, 16:59",kultuur,https://kinoveeb.delfi.ee/artikkel/74517551/arvustus-angry-birds-kurjad-linnud-film-pakub-humoorikat-viharavi-nii-suurtele-kui-vaikestele,"ARVUSTUS: ""Angry Birds: Kurjad linnud. Film"" pakub humoorikat viharavi nii suurtele kui väikestele","Filmi peategelane Red (Märt Avandi) on kogu aeg vihane - tal ei ole sõpru, ta ei meeldi mitte kellelegi Tegelikult ei meeldi talle üldse mitte miski. Red ei ela koos teistega lindude saare keskel asuvas külas.Tal sai teistest villand ja kolis külast välja. Tegelikult igatseb ta endale sõpru, seltskonda ja ühtekuuluvustunnet, aga ta ei oska ega taha olla teistmoodi ainult selleks, et sisse sobituda. Pärast ühte järjekordset vihapurset saadetakse ta viharavile, kus tutvub teiste mitte kuhugi sobituvate tegelastega. Nendeks on nobe Tarmo (Ott Sepp) ja püsimatu Pomm (Marko Matvere). Koos üritatakse oma vihaprobleemidest võitu saada, kuid see muutub keeruliseks hetkel, mil lennuvõimetute lindude saaarele saabuvad näiliselt heade kavatsustega sead. Nüüd on Red, Tarmo ja Pomm need, kes peavad kõigile selgeks tegema, et sigadel pole sugugi siirad kavatsused.
""Angry Birds: Kurjad linnud. Film"" on täpselt nagu videomäng - tempokas, vali, värviline ja täis õhku loobitavaid ning hävingut tekitavaid linde ja sigu. Arvestades, et ""Angry Birdsi"" mängude sisu on alati piirdunud vihaste lindude ja sigadega, on huvitav näha, kuidas filmi jaoks loodi siiski mängule truu lugu. Miks nad on vihased? Mida sead neile tegid? Ka need küsimused saavad lõpuks vastused.
""Angry Birdsi"" suurim tugevus seisneb filmitegijate oskuses kasutada maksimaalset ära 3D effekte. Olgugi, et siinse filmi linnud ei suuda lennata, on nad väga kiired ja kärmed kiiresti ringi kargama. Selle tulemusel on film täis lausa ehmatavaid kohti, mida suudab võimendada ainult lisadimensionaalsus. Arvestades, et animatsioonifilmide turu liidrid Disney ja Dreamworks on end hästi sisse seadnud, peab siiski tõdema, et Sony ja Rovio koostöö vili on animatsiooni kvaliteedi koha pealt tõesti suurepärane.
Kahju, et filmi sisu on nii tavaline - ebatõenäoline kangelane päästab jälle maailma. Õnneks päästab kuivuse käes kannatava narratiivi suures osas hea tabav huumor, naljakad tegelased ja humoorikad situatsioonid. Oma panuse annavad ka kavalad ja isegi ootamatud peidetud austusavaldused teistele filmidele (lastefilmis on vihje Kubricku õudusfilmile ""Hiilgus""). Eesti parimate häälnäitlejate töö on väga loomulik ning eestlaste huumor ei tee ka paha - ühel hetkel laulavad tegelased näiteks Ott Leplandi hitti ""Kuula"".
Täiskasvanutele suunatud vihjed mitmetele filmidele ning mitmemõttelised naljad peaksid naerutama ka maimukestega kinosid külastavaid vanemaid. Mänguga pole siin otseselt midagi pistmist, aga filmina täiesti kõlbulik naerutaja ja hea meelelahutus. Ei midagi enamat, aga vahel muud vaja polegi."
"18.12.2019, 19:00",arvamus,https://epl.delfi.ee/artikkel/88421589/lugeja-kiri-riho-kangur-tahaksin-olla-soomlane-eestis-ei-ole-riigimehi-ega-valitsust,LUGEJA KIRI | Riho Kangur: tahaksin olla soomlane. Eestis ei ole riigimehi ega valitsust,"Miks? Sellepärast, et Eesti Vabariigis ei ole riigimehi, hullemgi veel – pole enam isegi valitsust!
On lihtsalt üks punt kloune, kes tantsivad mõnede arulagedaid avaldusi tegevate tegelaste taktikepi järgi, sealjuures aeg-ajalt näpuga vibutades, kohtlaselt naeratades ja vabandades.
Olukord on muutunud tegelikult täiesti skisofreeniliseks: siseministri kohal olev eakas inimene kujundab kord kaitse-, siis välispoliitikat. Peaministri kohal olev ümmarguse näo ja jutuga endine autopesija on võimu külge kleepumise nimel muutunud plastiliiniks ja muudkui vabandab. Välispoliitika eest vastutav minister oskab vaid öelda, et noh, jõulude eel ei oleks küll seda prohmakat vaja olnud.
Sellest, et siseministrina askeldav vanainimene suudab lühikese aja jooksul avalikult välja paisata diametraalselt vastandlikke seisukohti – kõigepealt väita, et ta ei ole midagi valesti öelnud ega kavatse ka seetõttu vabandada, ja kahe tunni pärast vabandab, süüdistades ümberringi kõiki teisi – sellest võib kuidagi aru saada. Need näivad olevat meelelised muutused ja ealised, mäluga seonduvad iseärasused.
Tõllaratastena suurte silmadega plastiliinist hüpiknukk ei ole samuti enam midagi ootamatut ei, see on lihtsalt niinimetatud „uus normaalsus“, millega meid juba pikalt harjutatud on.
Küll aga võiks välisministeeriumi eesotsas olev „põhimõtetega poliitik“, kunagine kirikus vande andnud „äraostmatu“ selgitada, mida ta mõtles selle all, et jõulude eel ei oleks sellist skandaali vaja olnud. Kas ta peab silmas seda, et mõnel muul ajal oleks siseministri sekkumine tema valitsusalasse täitsa OK?!
Kuid tagasi selle uue normaalsuse juurde, mis oma arengus on jõudnud enneolematule tasemele.
Veel mõni aeg tagasi kuulsime jahmatusega poliitperekonna pehmelt öeldes „lapsesuulisi“ väljaütlemisi ning seejärel nende eest vabandamas peaministri ametikohal olev isikut. Nüüdseks on sellest saanud rutiin ja leidub juba isegi kaasahaletsejaid, et kaua küll vaene Jüri suudab seda taluda.
Uus tase seisneb aga selles, et äsjaste väljaütlemiste pärast peab oma Soome ametivenna ees vabandama juba ka Eesti president. Ja enamgi veel – vabandama on nüüd sunnitud ka kõik need tuhanded või isegi kümned tuhanded eestlased, kel on tihedad tööalased või muidu sõprussuhted meie põhjanaabritega, Võttes arvesse seda elavat huvi ja vastukaja, mida nii sise- kui välispoliitikat korraga ajava Eesti valitsusliikme ütlused Soome riigi- ja muus meedias tekitasid, võib kindlasti arvata, et see oli paljudele eestlastele siin kui sealpool Soome lahte piinlike küsimuste ja selgituste päev! Kuhu veel edasi – kas ühel hetkel võib juhtuda, et avastame, et peame kõik, kogu Eesti, häbi tundma ja vabandama kellegi meelevaldse käitumise pärast? Praegusel hetkel tundub see juba tõenäoline tulevikustsenaarium.
Tipnes kogu see jant aga ka poliitilise häma uue tasemega, kui peale koalitsiooninõukogu koosolekut suutsid nii pea- kui siseminister silmi pilgutamata TV-kaamerate ees risti vastukäivaid väiteid esitada. Taas olevat ajakirjandus kõigest valesti aru saanud – siseminister olla kõike öelnud hoopiski tunnustusena?! Ja hetk hiljem nendib peaminister, et (tsiteerime: ""Ma ei saa seda kuidagi öelda, et see on tunnustus ...“, aga jätkab siis talle omasel ümmargusel ja hämaval moel, et noh, seekord on jälle joon alla tõmmatud ja lähme aga edasi ...
Tekib tahtmatult küsimus: kui rumalaks teie seal Toompeal, kes te üritate üha uuesti ja uuesti valetades ja manipuleerides mingit riiki juhtivat valitsust mängida, meid, rahvast peate?! Ja kuidas me siis nüüd läheme siit ühiselt edasi?
Tegelikult oli ette teada, kuidas edasi läheb.
Opositsioon esitab umbusaldusavalduse, koalitsioon kutsub oma liikmed parteilisele allumisele ning riigikogu saalis hääletatakse umbusalduse vastu, ollakse erapooletu või jäetakse hoopistükkis hääletamata. Katse vähegi ausust ja sirgeselgsust Eesti poliitikasse tuua on jälle läbi kukkunud.
Esmaspäeva õhtul Toompeal kaamerate ees korraldatud püstijalakomöödiat vaadates tekkis küll väike lootus, et ehk seni ausad ja lugupeetud inimesed, nagu näiteks Raivo E.Tamm, Üllar Saaremäe, Mihhail Lotman, Tarmo Kruusimäe või ka Soomes õppinud Leo Kunnas ajavad selja sirgeks. Sest Helme sõnavõtt oli selgelt tekitanud mainekahju (see on tõestust leidnud välisajakirjanduse kajastuse kaudu. Aga isamaa eest muretsevad Isamaa liikmed sulgevad silmad-kõrvad „ah me parem ei hääleta“?! Mis teha, riigikogus istumisega kaasnev majanduslik hüve kaalus üles inimliku aususe.
Nii mõnedki korrad on poliitikasse läinud tuntud Eesti inimesed kutsunud üles poliitikuid vähem materdama, sest kõik ei olevat võimu ja karjääri nimel manipuleerivad valetajad. Kui aga läheb valitsuses püsimise nimel hääletamiseks, siis muidu põhimõttekindlad intellektuaalid, kes võiksid olla moraalseteks majakateks, on äkki kadunud?! Paraku on elu näidanud, et Eesti võim korrumpeerub liigagi sageli ning sellega häbistab end ise.
Kerkib küsimus: kas meil ei olegi siis enam ausaid poliitikuid? Kindlasti on – näiteks praeguse riigikogu koalitsioonist rääkides on seal vähemalt üks: Viktoria Ladõnskaja-Kubrits. On tõesti imetletav tema julgus jääda venelasena Isamaa ridades oma tõekspidamistele kindlaks. Tõepoolest isamaa-armastust ei määra mitte rahvus ega sugu vaid kodanikujulgus!
Ülejäänud, seni ausad ja lugupeetud inimesed, manduvad aga päris parteisõduriteks, sest ei ole võimalik uskuda, et ülalpool loetletud targad ja mõistlikud riigikogu liikmed ei ole aru saanud, mida Helmete käitumine tegelikult põhjustanud on! Kahjuks tuleb nentida, et nende edaspidiseid avalikke esinemisi ja moraalitsemisi ei saa enam tõsiselt võtta, sest oma tegevuse või tegevusetusega on nad end ise blameerinud.
Kahjuks on Eestis nii – vastupidiselt Soomele, kus poliitilise kultuuri eetiline tase sunnib peaministrit postitöötajate streigi käsitlemisel hämamiselt tabamisel ametist tagasi astuma!
Eestis aga vabandatakse üha uuesti ja uuesti, tõmmatakse jooni alla, et siis mõne nädala pärast kõike uuesti korrata, plastiliinina võtta üha uusi vorme, viskudes kasvõi kõhuli oma võimulolemist kaitsma.
Just seepärast tahakski praegu olla soomlane. Soome poliitikuid ei ole ma näinud manipuleerimas, hämamas ega rahvast narrideks pidamas. Ja kui keegi seda ka üritab, siis järgneb vätimatu moraalne hukkamõist ning tagasiastumine. Võrrelgem: Soome endine peaminister Rinne õige pisut hämas postitöötajate streigijuhtumis, mis praegu Eestis toimuvaga on köömes, astuti ikkagi tagasi.
Ja lõpetuseks tahaks vabandada meie soome sõprade ees, et meie riigikogu liikmete pea liiva sisse peitmise tõttu ei suudetud siiski anda lõplikku ausat hinnangut välispoliitikat ajava siseministri kohta."
"28.01.2019, 00:05",sport,https://epl.delfi.ee/artikkel/85143023/halastamatu-runnak-viis-tanaku-monte-carlos-pjedestaalile,Halastamatu rünnak viis Tänaku Monte Carlos pjedestaalile,"Hooaja esimesel MM-rallil Monte Carlos jätkus mullune trend: Tänak võitis ülekaalukalt enim kiiruskatseid – seitse –, kuid poodiumi kõrgeimale astmele ronis kuuekordne maailmameister Sébastien Ogier, kel läks kirja pelgalt kaks katsevõitu. Tänakule sai saatuslikuks rehvi purunemine, mille tõttu oli ta seitsmendal katsel Ogier’st 2 minutit ja 13,1 sekundit aeglasem. Ralli lõpus oli vahe 2.15,2. Kui tegu olnuks arvutiralliga ja ebaõnne saanuks kustutada, läinuks kümnendike mänguks, aga paraku toimus Monte Carlos pärisralli."
"15.02.2016, 13:15",arileht,https://epl.delfi.ee/artikkel/73687259/venemaa-majanduse-karm-nagemus-aastani-2030-rahandusministeerium-on-koostanud-erinevad-prognoosid,Venemaa majanduse karm nägemus aastani 2030: rahandusministeerium on koostanud erinevad prognoosid,"Rahandusministeeriumi konservatiivse stsenaariumi kohaselt jääb nafta maailmaturu hind aastani 2030. 40 dollari tasemele barrelist, kirjutab Vedomosti. See on siis reaalväljenduses. Nominaalselt kerkib hind umbes dollari võrra aastas. Kogu selle aja vältel kasvab majandus vaid 1-1,3 protsenti aastas.
Praeguse kaheaastase majanduslanguse tagasitegemiseks läheb Venemaal neli aastat: rahandusministeerium arvab, et sel aastal langeb majandus veel 0,8% ning 2017. aastal pöördub väiksele kasvule ja aastaks 2020. peaks riigi reaalne sisemajanduse kogutoodang olema 2014. aasta tasemel. Kokku kasvab selle nägemuse kohaselt majandus aastatel 2014- 2030 vaid 13%.Võrdluseks, sama palju kasvas Venemaa SKT ka aastatel 2011-2013.
Reaalpalgad jõuavad 2014. aasta tasemele aga alles 2025. aastaks- nii kaua läheb 2015.-2016. aastatel toimuva reaalpalga 13% langusest ülesaamiseks.Inertsil tugineva stsenaariumi puhul on Venemaa aasta keskmine majanduskasv aastatel 2014.-2030. 0,8%. Kui arvepidamist alustada 2017. aastal, siis 1,2%.
Nafta maailmaturu nominaalne barreli hind ületab 50 dollari piiri alles 2028. aastal. Naftatootmise kasv peatub juba 2016.aastal ning hakkab vähenema."
"31.01.2020, 00:05",sport,https://epl.delfi.ee/artikkel/88801157/vahenoudlik-sildaru-saan-isikliku-maardemeheta-hakkama,Vähenõudlik Sildaru: saan isikliku määrdemeheta hakkama,"Eelmisel nädalal X-Mängudel freestyle-suusatamises kaks kuldmedalit võitnud Kelly Sildaru ja tema mänedžer Michael Spenceri arusaamad lähevad isikliku määrdemehe ja füsioterapeudi asjus lahku.
Spencer kritiseeris esmaspäeval Eesti Päevalehes ilmunud intervjuus siinset suusaliitu, et nad ei soovi Sildarut piisavalt toetada. Näiteks jaanuari keskel Šveitsis toimunud noorte olümpial määris 17-aastane sportlane oma suuski ise.
Suusaliidu peasekretäri Tõnu Seili sõnul oli see Sildaru tiimi soov.
„Leidsime koostöös Eesti olümpiakomiteega talle lisahooldemehe, aga Sildaru ütles, et ta saab hakkama,” rääkis ta. „Kokkulepe oli, et kui tal läheb abi vaja, siis me selle ka tagame. Aga kohapeal tal probleeme ei tekkinud ja nii jäigi.”
Sildaru ütles, et Šveitsis polnud talle suuskade määrimine koormav, sest ta võistles seal vaid pargisõidus. X-Mängudel oli Sildaru graafik palju tihedam, sama käib järgmisel nädalal toimuva Dew Touri kohta. USA-s saab ta abi Uus-Meremaa koondise spetsialisti käest.
X-Mängude ja Dew Touri puhul on tegu kommertsvõistlustega, nendega ei ole seotud rahvusvaheline ega kohalik alaliit. Sellegipoolest küsis Seil Sildarult enne USA-sse sõitmist, kuidas tal ookeani taga abilistega on.
„Vastus oli, et kaikki on kunnossa (kõik on korras – A. K.). Sildaru on oma ala ringkonnas nii kõva nimi, et kui ta on küsinud, on teda alati aidatud. Meie poole ei ole nad selle teemaga pöördunud,” selgitas Seil.
Alajuht lubas, kui Sildaru kodumaale naaseb, räägitakse hooldeteema taas läbi.
Sildaru uus treener Mihkel Ustav ei näinud olukorda dramaatilisena. „Meil ei pea päris oma määrdemeest olema. Kui saame teise koondise juures töötavat inimest kasutada, on see täpselt sama hea,” sõnas ta.
Seis võib muutuda
Järgmisel ja eriti Pekingi olümpiahooajal peaks Sildaru graafik võrreldes tänavusega tihedamaks minema.
Lihashooldus pole Sildaru arvates samuti eriline probleem, ka USA võistlustel tuleb abi uusmeremaalastelt.
Alajuht Tõnu Seil lubas, kui Sildaru kodumaale naaseb, räägitakse hooldeteema taas läbi.
„Uus-Meremaa füsioterapeut on minu jaoks tuttav, ta teab mu lihaseid hästi. Kui olen varem sügisel mitu kuud Uus-Meremaal treeninud, olen kogu aeg tema juures käinud. Lühemate laagrite puhul, nagu kuu aega tagasi Soomes, pole otseselt kedagi vaja,” selgitas ta.
„Kui oled võistlustel, on lihaste hooldus hädavajalik. Nädalapikkuses laagris võid jätta lihtsalt ühe päeva [treeningud] vahele, et taastuda,” lisas Ustav.
Seili sõnul suhtleb alaliit Sildaruga otse. Mänedžeriga on suusaliit mõni aasta tagasi kohtunud, aga pärast seda pole Spencer soove ja ettepanekuid teinud. Seetõttu tuligi tema mänedžeri kriitika suusaliidu jaoks ootamatult.
„Eestis olles katab suusaliit Kelly füsioteraapia kulud. Tulevikus on nii, et vähemalt osa kuludest katab olümpiakomitee ise, sest ta on A-kategooria sportlane. Sellise tasemega sportlase puhul on füsioteraapia teenus väga oluline. Kui abi tuleb väljastpoolt Eestit, saame ka need kulud vähemalt osaliselt katta. Kõige alus on, et sportlane ise ütleks, kui tal on abi vaja,” lausus Seil."
"18.04.2017, 00:05",uudised,https://epl.delfi.ee/artikkel/77914028/irl-i-esimehe-kandidaatide-vordlus-iva-ja-seederit-eristavad-arvamused-maksude-ja-piirilepingu-kohta,IRL-i esimehe kandidaatide võrdlus: Iva ja Seederit eristavad arvamused maksude ja piirilepingu kohta,"Enamikus küsimustes on Helir-Valdor Seeder ja Kaia Iva samal arvamusel, samuti pole võimalik esile tuua, kumb neist on kindlakäelisem rahvusliku konservatismi maailmavaate esindaja. Piirilepingu küsimuse põhjal oleks justkui Seeder, venekeelsete koolide tuleviku koha pealt aga hoopis Iva.
Helir-Valdor Seeder
Jah, kui meil on võimalik IRL-i programmilisi seisukohti mõistlikus ulatuses ellu viia.
Minu jaoks on küsimus, kas mitu uut ettevalmistatavat maksu on praegusel kujul ikka mõistlikud ja põhjendatud.
Valitsuskriisi esilekutsumine ei ole eesmärk. Mina otsin lahendusi, mitte ei tekita kriise.
Tahan juhtida erakonda, et ta suudaks Eestit edasi viia, ja põhikirja üksikud punktid seda ei takista. Eestseisuse valimistel toetan avatud valimissüsteemi, mis annaks ka piirkondade esindajatele võimaluse valituks osutuda ja kaasata uusi inimesi. Mitu häält annab selleks suuremad võimalused.
Ei toeta. Koos piirilepingu sõlmimisega tuleb tõstatada sellega otseselt seotud Eesti majandust ja julgeolekut puudutavad olulised teemad. 90% Eesti elektrist toodetakse Narvas. Venemaa poole jääks võimalus ühepoolselt lõpetada elektri tootmine Narva jaamades ja ühepoolselt reguleerida Narva veehoidla veetaset. Narva jõega seotud keskkonnaküsimused ja hüdroressursi kasutamine jääks lahendamata. Neid küsimusi tõstatamata ei ole piirileppe sõlmimine mõistlik.
Ei toeta. Elu näitab, et mingit vajadust paralleelabielu seadustamise järele Eestis ei olnud.
Olen selle edus skeptiline, sest Soome kogemus annab selleks põhjust.
Kodakondsuspoliitika aluseid ei ole vaja muuta. Tuleb tugevdada eesti keele õpet, siis paraneb lõimumine ja kodakondsuseta isikute arv väheneb.
Ma toetan algatusi, mille tulemusena kõik Eestis hariduse saanud noored valdaksid eesti keelt. Eesti keele valdamine peaks olema jõukohane kõikidele Eesti põhikoolide lõpetajatele, gümnaasiumitest rääkimata.
Oluline on valijate usaldus ja elluviidava poliitika usutavus. Vähem suuri sõnu, rohkem tegusid.
Praegune valitsus alustas tööd neli ja pool kuud tagasi. IRL-il on selles koalitsioonis oluline tasakaalustav roll: oleme kodakondsus- ja keelepoliitikas järjepidevuse hoidja. IRL on selles koalitsioonis ellu viinud ka lasterikka pere 300-eurose toetuse ja uuest aastast tulumaksuvaba osa suurendamise 500 euroni.
Meie tegevuse aluseks on koalitsioonileping, kuid me täidame seda ikka uusi otsuseid analüüsides ja vajadust pidi muudatusi tehes. Näiteks on selgelt näha, et sotsiaalvaldkonna ees on palju suuremad proovikivid, kui seni on arvesse võetud.
Eesti inimeste huvides on ikka kriiside ärahoidmine, eriti olukorras, kus meid ümbritsev pole stabiilne.
Ma ei poolda eestseisuse valimistel ühe hääle süsteemi, sest sellega aheneb märgatavalt piirkondade ning näiteks naiste ja noorte esindatus eestseisuses. Seda seetõttu, et valimine toimub nn ühes ringkonnas, mitte aga ringkonniti, nagu see on riigikogu valimistel, ja valituks osutuksid valdavalt Tallinna kandidaadid. Ise pakkusin välja kahe hääle süsteemi, mis looks tasakaalustatuma võimaluse.
Jah, kui Venemaa rahvusvaheline käitumine seda taas võimaldaks. Piirileping on Eesti julgeoleku eest seisvate inimeste ühine töö.
Inimeste kooselu eri vormide reguleerimisse ei peaks riik seadustega sekkuma.
Oleme selles valitsuse tegevuskavas kokku leppinud ning jälginud sellega nii rahalist mõju eelarvele kui ka loodetavat suundumust karastusjookidesse lisatava suhkru ja magusainete vähendamiseks.
See ei peaks olema eraldi eesmärk. Oluline on, et kõigile Eestis elavatele inimestele seadustega antud õigused oleksid kaitstud.
Keeleline segregatsioon on ebavõrdsete võimaluste tekitaja. Eestikeelsele haridusele üleminek tagaks muu emakeelega inimestele parema stardipositsiooni, kuid seda saab teha juba lasteaiast alustades, mitte viimases haridusastmes.
IRL-i eristab teistest end paremtiivale positsioneerinud erakondadest oluline pikaajaline roll Eesti poliitikas taasiseseisvumisest saati ning see, et me püüame poliitikat teha pigem jaatuse, mitte vastandumise kaudu. Järgmisteks riigikogu valimisteks on tarvis koostada programm, mis ühelt poolt küll toetab solidaarsemat ühiskonda ja nõrgemate aitamist, kuid sõnastab selgelt, et riigieelarvesse tarvilike ressursside saamiseks peame igati toetama ettevõtlust ja tunnustama ettevõtjaid. See suund on praegu Eesti poliitikas justkui kaduma läinud.
Helir-Valdor Seeder
Liitus Vabariiklaste Koonderakonnaga 1991. aastal (1992. aastast Rahvuslik Koonderakond Isamaa, alates 1995. aastast Isamaaliit, 2006. aastast Isamaa ja Res Publica Liit).
1992 Viljandi abilinnapea
1992–1993 Viljandi linnapea
1993–2003 Viljandi maavanem
2003–2007 riigikogu liige2007– … IRL-i volikogu esimees
2007–2014 põllumajandusminister
2015–… riigikogu liige
Hääli viimastel riigikogu valimistel Järva- ja Viljandimaalt: 2908
Kandidaadiks seadjad: 20 IRL-i liiget, nende seas justiitsminister Urmas Reinsalu, kuus riigikogu liiget, näiteks Priit Sibul, Raivo Aeg ja Mart Nutt
Kaia Iva
Liitus Isamaaliiduga 1999. aastal.
2002–2005 Türi linnapea
2005–2007 Türi vallavolikogu liige
2007–2015 riigikogu liige, olnud IRL-i fraktsiooni aseesimees, hiljem esimees
2015–2016 Türi vallavolikogu liige
2016–… sotsiaalkaitseminister
Hääli viimastel riigikogu valimistel Järva- ja Viljandimaalt: 1684
Kandidaadiks seadjad: IRL-i naiskogu IREN, kelle nimel avaldasid toetust esinaine Ulla Preeden ja riigikogu liige Viktoria Ladõnskaja. Toetust avaldas ka IRL-i Järvamaa piirkond piirkonnajuhi Priit Värgi eestvedamisel."
"11.01.2017, 00:05",arileht,https://epl.delfi.ee/artikkel/76868648/majandusprofessor-uus-tehas-elavdaks-majandust-margatavalt,Majandusprofessor: uus tehas elavdaks majandust märgatavalt,"Kui tehas plaanitud kujul ja mahus teostub, lisab see Eesti sisemajanduse kogutoodangule (SKT) terve protsendi, ütles Tartu ülikooli rahvusvahelise ettevõtluse professor Urmas Varblane, kes on nõustajana tegev ka Est-For Investi projekti juures.
„Lisandväärtuse kasv oleks umbes 1% SKT-st,” ütles Varblane. Nii suure lisandväärtust kasvatava investeeringu mõjust Eesti majandusele saab Varblase sõnul aimu, kui vaadata elektroonikasektorit 2011. aastal, kui Ericsson võttis üle senise allhankija Elcoteqi Tallinna tehase. „Sektori lisandväärtus suurenes hüppeliselt, sest Ericssoni toodang oli palju suurema lisandväärtusega kui Elcoteqi oma,” märkis ta.
Teadlase sõnul on ka tänu tehasele lisanduvad umbes 200 töökohta suure tootlikkusega. „Näiteks Soomes annab üks tselluloosisektori töötaja 300 000 euro eest aastas lisandväärtust. Selles tehases, kui see tehakse, nagu plaanitud, võib see arv olla isegi kuni miljon eurot töötaja kohta.”
Ligi kolmandiku Eesti aastasest raiemahust tarvitav tehas muudaks märgatavalt ka puiduturgu. „See, mis praegu 30-eurose tihumeetri hinnaga laevadel Soome poole purjetab, väärindatakse kohapeal ja müüakse ligi kümme korda kallimalt maha,” ütles Varblane. „Arvata võib, et selline asi jaotab turu korralikult ümber.”
Professor tunnustas tehase asutajaid julguse eest suurelt mõelda. „Nii suurelt ongi ette võtta vaja, et majandust edasi aidata. Mul on hea meel, et see on meie oma kodumaine kapital,” sõnas ta. „Selliseid investeeringuid oleks Eestisse tegelikult veel vaja. Mitut sellist projekti. Ka mõnes teises sektoris võiksid inimesed võistlemise asemel seljad kokku panna ja midagi suurt teha.”"
"05.04.2021, 16:24",valismaa,https://epl.delfi.ee/artikkel/93044619/vaimse-tervise-kriis-jatkub-pikalt-parast-koroonapandeemiatki,Vaimse tervise kriis jätkub pikalt pärast koroonapandeemiatki,"Aasta pärast esimest pandeemiakevadet saab üha selgemaks kriisi ja piirangute mõju inimkonna vaimsele tervisele. Senised uuringud näitavad olukorra igakülgset halvenemist, abivajajate lisandumist ja ressursside vähenemist. Vaimse tervise hädad süvenevad igas uuritud grupis ja probleem ei puuduta üksnes riskirühmi. Firma Workplace Intelligence hiljutise uuringu järgi kinnitab 70% maailma töötajaid, et mullu oli nende elu stressirohkeim aasta.
Praegu Norra terviseametis riskirühmade uurimist juhtiv Soome psühholoog Freja Ulvestad Kärki rääkis Helsingin Sanomatele, et enim kahju tekitab kriis niigi tõrjutud inimrühmadele. Nende seas on eakad, varasemate vaimsete probleemidega ja sõltuvushäiretega inimesed, kroonilised haiged, aga ka noorukid ja lapsed. Peale vaimsete häirete on kogu Euroopas täheldatud ka koduvägivalla kasvu. Seejuures jäävad psühhiaatrilised probleemid kestma kauemaks kui viirus, hoiatas ekspert. „Endist olukorda tagasi ei tule, nõudlus vaimse tervisega seotud abi järele kasvab veel mõnda aega,” ütles Ulvestad Kärki."
"31.08.2018, 00:06",uudised,https://epl.delfi.ee/artikkel/83515325/omanik-lammutab-lasnamae-elumajade-korval-laiutava-narkoparadiisi,Omanik lammutab Lasnamäe elumajade kõrval laiutava narkoparadiisi,"Tallinnas Lasnamäel asub uutest ja värsketest sotsiaalmajadest kiviviske kaugusel mahajäetud ja räpastatud kunagine õppehoone. Raadiku elurajooni pered pelgavad seda kriminaalset kogunemiskohta ja püüavad oma järeltulijaid sealt eemal hoida. Noortegängidele on see koht aga narkoparadiis, kus saab alkoholi juua, end süstida, teha fentanüüli ja vajadusel hoone ukseaukudes madratsitel kaif välja magada.
Maas vedelevad süstlad, suitsupakid, pudelid. Värske välimusega pakettaknad on vineerplaatidega kinni löödud. „Noored käivad siin,” ütles majast mööduv Raadiku elanik. „Seal käiakse pidevalt läbustamas, süstimas, lõhkumas,” tõdes Raadikul elav pereisa.
Hoonet haldava Astlanda elamuehituse ja kinnisvaraarenduse üksuse direktori Kajar Kruusi sõnul saab hoonet valvav G4S keskmiselt seitse hoonega seotud häiresignaali päevas. Majja püütakse pidevalt sisse murda ja käiakse sees lõhkumas. „Me oleme püüdnud ligipääsu takistada. Oleme löönud lõhutud aknad vineerplaatidega kinni, aga need kisutakse jälle maha,” rääkis Kruus.
Nüüd on aga omaniku kannatus katkenud ja narkoparadiis saab järsu lõpu. „Esimesel võimalusel lammutame selle maha,” ütles Kruus. Parasjagu ootabki ettevõte vajalikku lammutusluba ja kui linn annab rohelise tule, lükatakse hoone maatasa. Alustada loodetakse juba septembris."
"07.12.2015, 10:11",arileht,https://epl.delfi.ee/artikkel/73138187/maagaasiseaduse-muutmine-arvestab-voimalusega-et-venemaa-voib-gaasitarnetega-mangima-hakata,"Maagaasiseaduse muutmine arvestab võimalusega, et Venemaa võib gaasitarnetega mängima hakata","Majandus- ja taristuminister Kristen Michali sõnul on sarnaselt elektrivarustusele oluline tagada ka gaasivaru olemasolu tarne võimaliku katkestuse korral, teatas MKM.
„Eesti ostab seni enamuse tarbitavast maagaasist Venemaalt. Energiajulgeoleku seisukohalt on ülimalt oluline, et Eestil oleks vajadusel olemas gaasivaru, millega saab tarne võimaliku katkestuse korral tagada gaasitarned kodutarbijale,“ selgitas minister.
Redaktsiooni kohaselt peab süsteemihaldur tagama kodutarbijatele vähemalt 30 päeva ulatuses gaasitarned, kui gaasisüsteemi tavapärane toimimine on häiritud.
Muutmaks Eesti gaasiturgu atraktiivsemaks kõigile Euroopa Liidus tegutsevatele gaasimüüjatele, muudetakse eelnõuga gaasisüsteemi toimimise ja süsteemis tegutsemise põhimõtted sarnasemaks Euroopa Liidu gaasisüsteemidega.
„See aasta oli Eesti gaasiturul ajalooline – esmakordselt tarniti Eestisse maagaasi ligi veerandi ulatuses Leedust. See tähendab, et on tekkinud reaalsed alternatiivid ühele tarneallikale ning Eesti peab tekkinud võimalust enda kasuks pöörama,“ sõnas Michal."
"19.04.2016, 10:21",arileht,https://epl.delfi.ee/artikkel/74280369/tooinspektsioon-tuvastas-metallitoostuse-ettevotetes-63-rikkumist,Tööinspektsioon tuvastas metallitööstuse ettevõtetes 63 rikkumist,"Tööinspektsiooni hinnangul on metallitööstuses on oht töötajate tervisele suur. Eelmisel aastal hukkus metallitööstuses tööõnnetuse tagajärjel kaks töötajat, teatas tööinspektsioon ajakirjandusele.
Tööinspektorid kontrollisid 31 ettevõtet. Kaheksas neist ei tuvastatud ühtegi puudust. Seevastu 23 ettevõttes tuvastati 63 rikkumist. Nõuetele ei vastanud tõsteseadmed, töövahendite ohutust tagavad seadised puudusid või ei kontrollitud nende korrasolu. Mitmel puhul oli koostamata ohutusjuhend, paigaldamata olid ohutusmärgid või ei vastanud nõuetele liikumisteed.
Tööinspektsiooni peadirektori asetäitja Apo Oja sõnul sooviti sihtkontrolliga pöörata tähelepanu tõstevahendite ohutusele ja ennetada nendega seotud tööõnnetusi.
„Metallitööstus on kõrge ohuhinnanguga valdkond, sest tööd tuleb teha masinate ja seadmetega. Kui need pole korras või töötaja satub nende ohualasse, võivad tervisekahjustused olla rasked. Ohutuks ja töötajate tervist säästvaks töötamiseks tuleb masinate ja seadmete korrasolu pidevalt kontrollida ning töötajaid põhjalikult juhendada ja välja õpetada,“ rõhutas ta.
„Viimastel aastatel on juhtunud mitmeid väga kurvalt lõppenud õnnetusi just tõsteseadmete rikkisoleku või vale kasutuse tõttu. Seetõttu pöörasime sihtkontrollis erilist tähelepanu just sellele tööprotsessi osale,“ lisas Oja.
Eelmisel aastal registreeriti 4774 tööõnnetust, neist 533 juhtus õnnetusi metallitööstuse vallas. Metallitööstus on üks valdkondadest, kus on töötajatel kõige suurem oht saada tööga seotud tervisekahjustus."
"01.04.2016, 23:55",lp,https://epl.delfi.ee/artikkel/74109473/kevadekuulutaja,Kevadekuulutaja,"Juba tuleb! Esimesed lumikellukesed on juba nopitavad, vähemalt Kuressaares, kus see pilt tehtud on. Kevadpildiga rõõmustas LP lugejaid saarlane Hellen."
"18.12.2018, 00:05",kultuur,https://epl.delfi.ee/artikkel/84775931/marius-ivaskevicius-radikaalsuse-lainetele-jargneb-alati-normaliseerumine-ja-tolerantsus,Marius Ivaškevičius: radikaalsuse lainetele järgneb alati normaliseerumine ja tolerantsus,"Marius Ivaškevičius on Eesti teatripubliku jaoks praegu üks väheseid ühenduslülisid Leedu teatriga. Tema näidend „Väljaheitmine”, lugu 1990-ndatel Londonisse emigreerunutest kõnetas sügavalt ka eestlasi. Näidendi põhjal valmis Hendrik Toompere jr lavastus, mis võitis 2017. aasta parima lavastuse preemia. Ivaškevičiuse side Eestiga aiva tugevneb. Järgmisel kahel aastal on tema kanda Vaba Lava kuraatori roll.
Taipasin kolme-nelja aasta eest, et ma ei saa töötada märkamata, mis toimub minu ümber. See ei oleks aus. Mulle anti kuraatoriprogrammi koostamiseks täielik vabadus ja need teemad mind praegu huvitavad. Me elame ajal, mis on kohati väga agressiivne. Teater ja teised kunstivormid ei tohiks sellest dialoogist kõrvale jääda.
Mis puudutab fookusriike, siis Venemaa teatrimaastikku tunnen üsna hästi ja ka minu näidendeid on seal lavastatud. Narva Vaba Lava on füüsiliselt Venemaale lähedal ja ma arvan, et sealsetele elanikele on oluline näha Venemaa teatrit. Kolm Balti riiki fookusse seada oli samuti loogiline. Ehkki meie vanem ajalugu erineb palju ja näiteks Leedu arenes hoopis teistsuguste mõjude all kui Eesti ja Läti, ühendab meid saatus. Viimase saja aasta jooksul oleme läbi teinud samad sammud, kordame samu draamasid ja tragöödiaid.
Minu jaoks on juba ammu olnud oluline jälgida, mis toimub Riias, mis Tallinnas. Seejuures on veider, et oleme üksteise teatrit nii vähe näinud. Ma ei mäleta viimasest 20 aastast korda, mil Eesti teater oleks Leedus käinud. 20 aastat tagasi oli üks Mart Kivastiku näidend...
Meie kokkulepe Vaba Lavaga on selline, et suurem osa tööd toimub online’is. Praegu elan Saksamaal, minu naine ja tütar elavad New Yorgis ja minu vanemad Vilniuses, nii et pean end mitme eri koha vahel jagama. Püüan Eestis käia iga kolme kuu tagant, kindlasti tahan olla kohal enne esietendusi ja töötada selle nimel, et peale etenduste toimuks huvitavaid vestlusõhtuid publikuga. Tahan siia kindlasti kutsuda olulisi inimesi, kes on käsitletavate teemadega seotud.
Kunstis pole enamasti eesmärk anda vastuseid, vaid esitada küsimusi. Küsimuste formuleerimine aitab ehk hoopis lähemale teadmisele, kes me oleme ja kuhu liigume. Kunstil ei ole ideoloogiat, vähemasti ideaalis. Aga see ei tähenda, et kunst oleks diplomaatilisem, vastupidi, ma arvan, et kunst peab teemasid käsitlema veelgi teravamalt.
On jabur ja hirmutav, et teatriinimesed võivad vangi minna oma professionaalse tegevuse tõttu. Teisalt näitab see, et teatril on mõjuvõimu ja vahepeal ilmunud jutud teatri surmast ei vasta tõele. Võimukandjad tõesti kardavad teatrit. Eriti aga näitab see, et autoritaarsetes riikides on teater isegi tähtsam kui vabas maailmas. On väga oluline, et teater tõstataks ebameeldivaid teemasid ühiskonna ja võimu kohta. Üksnes „Hamleti” lavastamisest ei piisa.
Jah, nii palju, kui ma kuulnud olen, siis 1990-ndatel ei vähenenud teatrite külastatavus mitte ainult Balti riikides, vaid ka Venemaal. Inimesed tegid äri ja unustasid teatri kuhugi äärealale. 1990-ndad ei olnud seejuures must aeg ainult teatris, vaid ka kirjanduses ja kõiges rahvuslikku puutuvas. See oli aeg, mil saime aimu ülejäänud maailmast. Keegi ei ostnud 1990-ndatel Leedus oma autorite teoseid, pigem huvitas inimesi näiteks see, mis toimus Skandinaavias. Olime maailma järele näljased ja tarbisime kõike, mida võimalik. 2000-ndate algul olukord muutus. Inimesed tahtsid taas Leedu autoreid lugeda, teatrid hakkasid tegelema lavastustega, mis rääkisid meist endist.
See pole lihtne, sest ta ei tohi internetti kasutada. Aasta eest viibisin ühel tema kohtuistungil. Me ei saanud rääkida, suhtlesime žestikuleerides. Kui ta pärast istungit politseiautosse viidi, vahetasime karjudes paar lauset. Pärast tuli minu juurde tema assistent, kes ütles, et Serebrennikov on minu kohta korduvalt küsinud. Kritseldasin kiiruga paberile mõned read ja assistent andis talle kirja edasi.
Olen Saksamaal väga kriitiliselt kirjutanud Serebrennikovi kohtuasjadest ja muust Venemaal toimuvast. Käin Venemaal sageli ja mõtlen piiril iga kord, kas mind lastakse riiki või mitte. Aga ma arvan, et see on praegu ka peaaegu kõik, mida minu kui välismaalasega teha saab. Ma ei ole nende jaoks nii oluline inimene. Samal ajal vihkavad minu seisukohti paljud natsionalistlike vaadetega inimesed. Jumalale tänu, oleme veel piisavalt tsiviliseeritud rahvas, seega ma ei tunne, et peaksin kartma. Mida minuga teha saakski? Kui üldse, siis muretsen pigem oma pere pärast.
Mul on plaan nii mõnedki noorema põlvkonna tähtsamad tegijad kuraatoriprogrammi raames Eestisse kutsuda. Kuna kokkulepped pole veel kinnitatud, mainin pigem nimesid, kes siia tulla ei saaks. Ma arvan, et meie regioonis on kolm tõeliselt rahvusvahelist lavastajat: kaks leedukat ja üks lätlane. Eimuntas Nekrošius, kes hiljuti suri, Oskaras Koršunovas ning Alvis Hermanis.
Aitäh, aga ega seegi sugugi kõigile meeldinud. (Naerab.) Ilmus artikkel, mis kritiseeris auhinna mulle andmist – ma olevat rahvavaenlane.
2016. aastal möödus 75 aastat ajast, mil minu sünnilinnas Molėtais tapeti 2000 juuti. Tapjad olid leedukad, ehkki nad tegid seda saksa natside käsul. Mõned inimesed pääsesid. Selle päeva, 29. augusti meeles hoidmiseks taheti korraldada marss. Meie väikese linna ametnikud ütlesid korraldajatele sisuliselt, et tore mõte, aga abiks ei olnud. Tundsin tohutut häbi ja kirjutasin Leedu Delfisse kaks pikka artiklit. Kutsusin neis leedulasi tulema sel päeval Molėtaisse ja marssima ühes juutidega, et olukord ei meenutaks 1941. aastat, mil mõned juudid kõndisid mööda peatänavat ja kohalikud vaatasid seda akendelt. Marsile tuli mitu tuhat inimest, sealhulgas kuulsused, poliitikud, president. Holokausti teema oli ja on Leedus suur tabu, sest alati on lihtsam näha end ohvri rollis, nagu küüditamiste puhul, aga sugugi nii lihtne pole tunnistada, et meie rahvuskaaslased tapsid 1941. aastal 2000 juuti.
Kui ma oskaksin selliseid soovitusi anda, saaksin ilmselt Nobeli rahuauhinna. Mulle ei meeldi pateetika, aga olen kindel, et vajame praegu oskust üksteist rohkem armastada. Ma ei tea, kuidas on Eestis, aga Leedus tundub, et otsime üksteises üha enam vaenlasi. Meid on nii vähe, peaksime seda meeles pidama ja mitte kedagi oma inimestest eemale tõrjuma, vaid ühendama. Üldiselt ma olengi positiivne inimene. Usun, et midagi hüpertraagilist ei juhtu. Alati on radikaalsuse laineid, aga siis järgneb normaliseerumine ja tolerantsus.
Vaba Lava kuraatorprogramm ootab konkursile loominguliste projektide ideid 15. veebruariks. Rohkem infot aadressil tallinn.vabalava.ee/ideekonkurss.
Vaba Lava kuraatorid
2014/2015 rahvusvaheline teatriekspert Oleg Lojevski (Venemaa) ning teatriteadlane ja -kriitik Madis Kolk
2015/2017 rahvusvaheline teatriekspert Thomas Frank (Austria/Saksamaa) ning teatriuurija ja -kriitik Madli Pesti. Teemad olid „Tavalised inimesed: alastusest enam” (2015/16) ja „In | Out” (2016/17)
2017/2019 rahvusvahelised teatrieksperdid José Alfarroba ja Tristan Barani (Prantsusmaa). Teema oli „Big Data” (andmete üleküllus) ja „Post-truth” (tõejärgsus).
Marius Ivaškevičiuse loodud kuraatoriprogrammi „Murrangujärgsed inimesed” fookuses on aastad 1989–2019 ning Baltimaad ja nende lähinaabrid Venemaa, Valgevene ja Ukraina."
"25.11.2016, 00:10",kultuur,https://epl.delfi.ee/artikkel/76375945/nadalavahetuse-filmisoovitused-sunged-teemad-ja-judinaid-tekitavad-lood,Nädalavahetuse filmisoovitused. Sünged teemad ja judinaid tekitavad lood,"USA 2016
Režissöör: Tom Ford
Osades: Amy Adams, Jake Gyllenhaal, Isla Fisher, Aaron Taylor-Johnson, Laura Linney jt.
Homme kl 19.45 ja pühapäeval kl 18 Solarise Apollo kinos
See on just see, mida õige pöffiline pimedal sügisõhtul vajab: ligi kaks tundi lakkamatut põnevust, mida ilmestavad armastatud tippnäitlejad fantastiliste osatäitmistega. See on pingpong mineviku ja oleviku, reaalsuse ja väljamõeldu vahel. See on judinaid tekitav „lugu loos”, kus kunstigalerii omanik Susan (Amy Adams) saab endiselt abikaasalt Edwardilt (Jake Gyllenhaal) nende ühisest minevikust inspireeritud käsikirja. Vaatajale paisatud pusletükid peab igaüks siiski ise kokku panema, ja kuna ekraanil toimuv on tõlgendamisvõimalustele avatud, julgen garanteerida, et filmi lõpuks kokku saav pilt on igaühel isesugune. Age Viks
Taani 2016
Režissöör: Jesper W. Nielsen
Osades: Lars Mikkelsen, Sofie Gråbøl, Harald Kaiser Hermann, Albert Rudbeck Lindhardt
Täna kl 21 Mustamäe Apollo kinos
Kui tahate kinost saada üdini positiivset emotsiooni, siis see film seda ei paku. Tõsielusündmustel seisev film räägib kahest vennast, kes satuvad pärast ema haigestumist poiste internaatkooli. Kui tänapäeval võrdub Taani kõigi eest hoolitseva heaoluühiskonnaga, siis 1960-ndatel oli seis hoopis hullem. Lars Mikkelseni kehastatud koolidirektor tõestab ennast külmavärinaid tekitava kurjuse kehastusena ja film kõnnib kohati draama ja õudusfilmi õhkõrnal piiril, ent suudab säilitada poiste lapseliku helguse, mis mõnel hellahingelisemal inimesel nuturegistrid lahti lööb. Seega varuge taskurätte. Dannar Leitmaa
Argentina, Tšiili 2016
Režissöörid: Vinko Tomicic, Francisco Hevia
Osades: Matias Marmorato, Iride Mockert, Jorge Nolasco, Laila Maltz, Julia Azar, Agustín Garcia Serventi, Osvaldo Stagnaro, Mónica Divella
Täna kl 21.30 kinos Artis
Kes pole kokku puutunud Pimedate Ööde filmifestivali süngemate filmidega, siis nüüd on selleks enne festivali lõppu veel võimalus – Argentina ja Tšiili koostööfilm „Prussakas” portreteerib üksildase nooremehe elu pärast kontrollifriigist ema surma.
Filmi antikangelasena hulgub peategelane Guido agulites oma rutiinses elus, rutiinsetel radadel, tappes prussakaid. Kuid ellujäämine ja igasugune kontroll elu üle libiseb iga päevaga järjest enam käest ning kõik muutub lootusetuks nagu prussakatel, keda ta hävitab. Helen Schasmin"
"02.06.2020, 00:02",uudised,https://epl.delfi.ee/artikkel/90041955/igavene-hada-avalikes-randades-ei-pea-enam-olema-wc-sid-riietuskabiine-ega-prugikaste,"Igavene häda. Avalikes randades ei pea enam olema WC-sid, riietuskabiine ega prügikaste","Avalike supluskohtade eest vastutavad nii kohalikud omavalitsused, eraisikud kui ka terviseamet. Just viimati mainitu teatas äsja, et vastupidiselt varasematele rannahooaegadele ei nõuta sel suvel avalikes supluskohtades riietuskabiinide, tualettruumide ega prügiurnide olemasolu.
Terviseameti keskkonnatervise osakonna peaspetsialisti Lembi Tiksi sõnul vastutab edaspidi iga omavalitsus ise selle eest, kas neil on avalikus rannas kabiinid, tualetid ja prügikastid või mitte. Seaduse järgi neid seal olema ei pea. Olemasolevaid kabiine ja prügikaste ei hakka Tiksi sõnul keegi mõistagi ka ära võtma.
Ent seaduse järgi ei tohi rannas olla jäätmeid. Kuidas see tagatakse, on Tiksi sõnul rannaomaniku otsustada. „Kui rannas on palju prügi, pannakse rand kinni,” teatas randadest prügikastide nõude kaotanud terviseameti esindaja.
Muudatuse taga seisab veidral kombel hoopis see, et terviseamet seirab sel hooajal varasemast rohkemate veekogude veekvaliteeti. Esimest korda jälgitakse üheksas uues supluskohas vee kvaliteeti – Harjumaal Paldiski, Leetse ja Alliklepa supluskohas, Ida- Virumaal Karjamaa supluskohas, Järvamaal Preediku ja Eistvere supluskohas, Pärnumaa Reiu supluskohas ja Tartumaal Kõrveküla paisjärve kahes supluskohas. „Väiksemates valdades polnud piisavalt ressursse, et riietuskabiine ja tualettruume muretseda,” selgitas Lembi Tiks, miks otsustati kaotada nõue, et need avalikes randades olemas oleks. Ometi on ülalnimetatud KOV-d kõik suuremad omavalitsused.
Seega tekib küsimus, kuidas aitab prügikastide ja tualettruumide nõude kaotamine kaasa veekvaliteedi paranemisele. Kas terviseamet soovitab inimestel häda vette teha? Lembi Tiks ütles, et ei soovita. „Siis langeb veekvaliteet, jah, aga eesmärk on, et rohkem tehakse veeseiret terviseohutuse tagamiseks. See oleks hea, kui tualetid oleksid olemas, aga kui seda nõutaks, siis neid supluskohti ei saaks avada.”
Ta lisas, et Eestis on palju väikseid supluskohti, kus varem ei tehtud ei heakorrastust ega veeseiret, ja inimesed käisid seal ujumas, teadmata, missugune on suplusvee kvaliteet.
Tiksi sõnul korraldavad omavalitsused seiret 1. juunist 1. septembrini korra kuus. Üks seire toimub ka mais. Kui rand ei vasta kvaliteedinõuetele, võib terviseamet selle sulgeda.
Tartu valla keskkonnaspetsialist Kadi Kukk ütles, et luges terviseameti teadet üllatusega. „Ei näe küll, et prügikastide nõudest loobumine oleks kuidagi kasulik,” ütles ta. Tartu vallas on kaks Kõrveküla paisjärve esimest korda terviseameti jälgimise all. Seda muret, et Tartu vallal ei jätkuks riietuskabiinideks, prügikastideks ja tualettruumideks raha, Kuke sõnul pole. Kõrveküla järvede ääres on teisaldatavad plastmassist WC-d, riietuskabiinid ja prügikastid olemas. Järvede vesi kõlbab 19. mai seisuga ujumiseks igati.
Järva vallas on samuti kaks esimest korda terviseameti veeseiresse kuuluvat supluskohta – Preediku ja Eistvere järv, mis pole küll ametlikud supluskohad, aga kohalikud käivad seal siiski ujumas.
Ka Järva valla keskkonnaspetsialist Merike Kont luges terviseameti teadet üllatusega. „Ma küll ei näe põhjust, miks ei peaks riietuskabiinid järvede ääres olema. Ka väljakäigud on järvede ääres olulised,” ütles ta. Nii Järva valla avalike supluskohtade kui ka Eistvere järve ääres on kõik vajalik ka olemas.
Terviseameti väidet, nagu mõnel omavalitsusel ei oleks piisavalt ressurssi, et tagada supluskoha juures riietuskabiinid, tualetid ja prügikastid, kommenteeris Kont, et näiteks WC-teenus ei maksa üldse palju. „Iga aasta 1. juunil toob Kemmerling Rava paisjärve äärde tualeti ja viib 1. septembril minema. See maksab umbes sadakond eurot kuus, transport ja hooldus hinna sees,” selgitas ta. „See pole nüüd nii suur kulutus, et omavalitsus seda tagada ei võiks.”
Haapsalu aselinnapea Innar Mäesalu ütles samuti, et ei saa terviseameti teatest aru. „Riietuskabiin on ju ühekordne kulu,” tähendas ta. „Ei saa sellest loogikast aru.” Ta lisas, et WC nõuab küll hooldamist, aga pole üle mõistuse kallis. Haapsalu linna eelarvesse on rannatualettide hooldus sisse arvestatud. Linna avalikes supluskohtades on kõik nimetatu olemas ning Mäesalu arvab, et tualettide, kabiinide ja prügikastide tagamine on elementaarne."
"19.02.2021, 17:12",arvamus,https://epl.delfi.ee/artikkel/92615513/betina-beskina-kaja-kallasele-tallinna-haiglad-on-80-amortiseerunud-uue-haiglaga-on-kiire,"Betina Beškina Kaja Kallasele: Tallinna haiglad on 80% amortiseerunud, uue haiglaga on kiire","Äsja ametisse astunud peaminister Kaja Kallas on mõista andnud, et tema investeeriks pigem inimestesse kui majadesse. Selline väljaütlemine jääb ilmselt segaseks paljudele inimestele. Mitte ainult neile, kes igapäevaselt tervise- ja sotsiaalvaldkonnas töötavad, vaid ka neile, kes arstiabi vajavad.
Haiglahooned 50 aastat vanad
Tallinna Haigla on investeering meie inimestesse, nende tervisesse ja meditsiinitöötajatesse. Praegune pandeemia on meile väga ilmekalt näidanud, kui oluline koht ühiskonnas on meditsiinil ja teadusel, seega on aastapikkusest kogemusest võitlusega koroonaga lausa vastutustundetu see projekt kõrvale heita.
Tegemist ei ole suurprojektiga vaid tallinlastele, tegemist on meditsiinilinnakuga, mida Eestisse on hädasti vaja. Selleks, et saaksime oma inimestele jätkuvalt anda parimat ja kaasaegset arstiabi. Kas praegustes oludes ja tingimustes oleks see ka tulevikus võimalik?
Ilmselt mitte, sest nii Ida-Tallinna keskhaigla kui ka Lääne-Tallinna keskhaigla on praeguseks hetkeks 80% ulatuses ületanud amortisatsioonipiiri ehk meie haiglahooned on üle 50 aasta vanad. Teisisõnu tähendab see, et need seavad nüüdisaegsele meditsiiniabi osutamisele teatud piirangud.
Nii ei võimalda vanad haiglahooned patsientidele parimat ravikeskkonda, see tähendab, et kaasaegsed meditsiiniseadmed ja –tehnika ei mahu sageli tavapärastesse olemasolevatesse raviruumidesse.
Veerand kogu eriarstiabist
Kahtlemata on Tallinna Haigla oluline ka meie meditsiinitöötajate jaoks, sest suurtes haiglates on võimalik osutada tipptasemel arstiabi rahvale, kuid neis tehakse ka teadustööd, mis on meditsiini ja arstiabi arengu seisukohalt hindamatu väärtusega.
Kuigi viimaste aastatega on arstide ja õdede lahkumine välismaale pidurdunud, oleks uus meditsiinilinnak kahtlemata ka motivatsiooniks meditsiinitöötajatele tagasi koju naasta.
Tallinna Haigla prognoositav tegevusmaht hõlmab umbes 25% Eestis osutatavast eriarstiabist, mis on märkimisväärne protsent. On selge, et tulevikku peab planeerima, mitte ootama, kuniks haiglad on täielikult amortiseerunud ja alles siis tegudele asuma.
See on kahtlemata kulukas projekt nii rahaliselt kui ajaliselt, kuid seeläbi investeerimegi meie inimestesse – nende tervisesse. Ja tervis ongi kõige kallim vara, mitte maja. Ent selleks, et hoida kõige suuremat varandust, on meil vaja nüüdisaegseid meditsiiniasutusi – Tallinna Haiglat."
"27.07.2020, 00:05",kultuur,https://epl.delfi.ee/artikkel/90556119/hoiska-eesti-rahvas-meil-on-maailmatasemel-festival,"Hõiska, Eesti rahvas, meil on maailmatasemel festival!","Eelmisel nädalal sai juba traditsiooniliselt meeliülendava lõppkontserdiga Pärnu kontserdimajas punkti Pärnu muusikafestivali juubeliaasta. Palun lugejal, kes tavaliselt kontserdisaali ei satu, nüüd mitte lehte pöörata, sest meil kõigil on põhjust Pärnu muusikafestivalist mõelda ja uhked olla. Esitan selleks seitse mõjuvat põhjust.
„Kõik maailma edukad noored dirigendid on millalgi Pärnust läbi käinud,” ütles Paavo Järvi. Festivali meistrikursused on kõrges hinnas. Paavo ja Kristjan Järvi juhendamisel korraldati sel aastal kursused suures osas Eesti muusikutele, kusjuures kohalikele noortele dirigentidele tasuta.
Paavo Järvi nimetas Pärnu festivalidest välja kasvanud orkestri Eesti festivaliorkestriks (EFO), et rõhutada selle päritolu ja sidet Eestiga. Orkester on käinud tuuritamas nii Euroopas kui ka näiteks Jaapanis. Kevadine kontsertreis Ameerikasse tuli kahjuks ära jätta. Paavo Järvi sõnum on samuti selge: EFO jätkab tegutsemist ning eesti muusika ja kultuuri reklaamimist (või Järvi enda sõnu kasutades „propaganda tegemist”).
Tõik, et neljapäeval lõppenud juubelifestival üldse toimus, tõmbas Pärnule erakordselt palju ka rahvusvahelise meedia tähelepanu. Eelmisel kolmapäeval ilmus Saksa tuntud ajalehe Frankfurter Allgemeine kultuurikülgedel põhjalik ülevaade Pärnus toimunust. Üritusest kõneldi ka BBC-s ja mujal. Kümnendat sünnipäeva tähistanud festival on maailmas Eesti märk, mida teatakse hästi.
Siit jõuamegi publiku jaoks kõige magusama osani – Eesti festivaliorkestri kontsertideni. See on hoolikalt valitud tippmuusikutest koosnev seltskond, kelle koosmängus on midagi sõnuseletamatult erilist.
Pärnu suvi, inspireerivad vestlused, ühine rõõm muusikast, vabadus muudest kohustustest, nagu söögitegemine ja auto parandamine – need on vaid mõned põhjendused, mida kuulsin festivali fenomenile nii muusikutelt kui ka publikult.
Pärnus saabub mõistmine, et muusika võib tõesti teha õnnelikuks. Eesti festivaliorkester, kammermuusikud ja solistid – näiteks Olli Mustonen, Alena Baeva, Triin Ruubel-Lilleberg ja Theodor Sink – pakuvad elamusi, mida Eestis lihtsalt pole võimalik mujal saada.
Pärnu muusikafestival tuletas koroonast (loodetavasti) toibuvale maailmale meelde, et kontserdielamus on midagi asendamatut. Kõigist kontsertidest tasulisi veebiülekandeid teinud Pärnu muusikafestivali TV oli tänuväärne ettevõtmine dokumenteerimise mõttes. Arvestades lühikest ettevalmistusaega, tuldi sellega ka hästi toime. Märgata oli isegi mõningast kunstilist taotlust režiis, kus kaadrid vahetusid muusika karakteri järgi. Ent festivaliorkestri ja publiku vahelist sünergiat, mis Pärnu kontserdimaja saalis tekkis, ei ole võimalik kaamerasse püüda.
Lõppkontserdi teises pooles kuuldud Mozarti 39. sümfoonia energiline ja läbitunnetatud esitus, lavalt õhkuv nauding muusikast ja publiku kohati ebaeestlaslikult ekstaatiline kaasaelamine oli kahtlemata kogu ürituse kulminatsioon. Tuleb vaid loota, et järgmisel aastal saavad korraldajad poole saali asemel terve saali täis müüa, Paavo Järvi saab küünarnuki tonksamise asemel kontsertmeistril kätt pigistada ja saalist väljudes teistega vahe hoidmine ei ole enam hädavajalik, vaid lihtsalt viisakus.
Kui võrrelda Euroopa samal tasemel festivalidega, siis Pärnu muusikafestivalil on kasutada vaid veerandi jagu nende eelarvest. Suurem osa tuleb riigilt ja piletitulust, ülejäänu eraettevõtjatelt ja sponsoritelt. Järvid oma töö eest raha ei küsi, paljud noored korraldajad teevad seda oma igapäevase töö kõrvalt ja suurest entusiasmist. Pikas perspektiivis ei ole see aga jätkusuutlik.
Isegi kui Paavo Järvi jääks põhimõtte pärast Pärnus tasuta festivali korraldama, vajab kõrgel tasemel festival ka lääne standardile vastavaid vahendeid. Praegusest rahastusest selleks õige varsti enam ei piisa.
Pärnus on suviti klassikalist muusikat mängitud juba 20. sajandi algusest, viimased 50 aastat on korraldatud ka festivale. Tänavu tähistatigi poole sajandi möödumist Neeme Järvi ja Ilmar Tõnissoni algatatud Beethoveni päevadest, mis oli Pärnu esimene muusikafestival.
Suvepealinnas on veel võimalik kogeda suvise kultuuripuhkuse idülli. Päeval võib jalutada randa, supelda ja päikest nautida, õhtul käia kontserdil ning pärast veeta valget suveööd. „Mäletan oma lapsepõlvest pintsakutes mehi õhtuti pärast kontserti jalutamas,” meenutas Paavo Järvi aastatetaguseid meeleolusid. Ka praegu saab Pärnus kehastuda selleks pintsakus või kleidis puhkajaks, kes promeneerib kontserdist veidi ülevas meeleolus.
Pärnu Muusikafestival
Kunstiline juht: Paavo Järvi
Eesti festivaliorkester astus olukorra tõttu üles väiksemas koosseisus. Solistid: Theodor Sink tšellol, Kalle Randalu klaveril, Kristjan Randalu samuti klaveril ja Triin Ruubel viiulil. Esinesid ka viiuldaja Alena Bajeva, Soome pianist Olli Mustonen ja Berliini filharmooniaorkestri metsasarvemängija Stefan Dohr.
Toimus 16.–23. juulil Pärnu kontserdimajas ja Pärnu muusikafestivali TV-s."
"10.05.2020, 17:00",arvamus,https://epl.delfi.ee/artikkel/89809273/valdar-parve-mis-on-riigieksamite-mote-et-ei-paasetaks-uhiskonnale-raha-voi-inimkahju-tegema,Valdar Parve: mis on riigieksamite mõte? Et ei pääsetaks ühiskonnale raha- või inimkahju tegema,"Riigieksameiks on siiski mitu mõttekat põhjust. Ka on riigieksameid liiga vähe.
Mõnesse professionaalide klassi edenemine on eriti kallis – ja samas võib see professionaal teha hea kõrval ka palju kurja. Arst, apteeker, loomaarst, kriminaaluurija ja kohtuekspert on sellised. Ka tsiviilinsener, silla- või kõrghoone- või tuumajaama ning keemia- ja kaevandusinsenerid, aga ka kohtunik ja prokurörgi tulevad hea ja kurja skaalal tähtsalt silme ette. Kui inseneri- või hambaarstiõpilane jätab ülikooli katki, on kallis ressurss raisatud. Kui ärindusüliõpilane sukeldub poolelt stuudiumilt ärisse, on ressurssi hoopiski kokku hoitud.
Riigi omas ülikoolis kulutatakse eelnimetatute õppeks suurt avalikku raha, kuna ärijuhi koolitamine on odav. On õigustatud läbida ühtlustatud eelkontroll, et suurt avalikku raha pääseksid kulutama need, kel on küllaldased võimed ja võrdsete võimete korral avaram ettevalmistus. Avaram ettevalmistus on nendel, kes on koolis sihikindlamalt „tuupinud“, s.o kiiresti ja palju lugenud ja kiiresti peast arvutanud, ka teistest kiiremini taibanud.
Kel ei ole tuupimisannet, sellest ei saa teie unelmate arsti, apteekrit ega kohtunikku – nii palju on neil aladel ühist! Riigieksami esmane, aga võibolla ka ainuke mõte see ongi, et filtreerida lihtsalt andekate ja lihtsalt töökate seast välja need, kes on ühteaegu nii andekad ja juba on olnud ka töökad. Kui riigieksamit ei kasutata kallile solidaarselt rahastatavale erialale pürgijate eelisjärjestamiseks (laiemalt aga – avaliku hüve üle otsustavate tasuvate töökohtade täitjate pingereastamiseks), siis tõepoolest ei ole riigieksameil mingit mõtet.
Aladel nagu arst, kohtunik, prokurör, kriminaaluurija peab professionaal olema eelnevalt varustatud laialdase faktandmete repertuaariga, teooriate repertuaariga ja eesmärkide repertuaariga. Et vajaduse tekkides oleksid need varnast võtta. Nende erialade puhul on eksitav puhuda mullikesi sellest, kuidas kool ja ülikool peavad kõigepealt õpetama õppima ja siis õpetama vajaduse korral ka leidma andmeid tohutust inforägastikust, peale selle veel loovust ja veel kord loovust. Nimetatud alad nõuavad eeldusena hoopis mahukat mälu, kiiret taipu ja tutvust tohutu hulga tõsiasjade ehk faktidega, mis tuleb lihtsalt pähe lüüa, ja süstemaatilisust ning veel kord süstemaatilisust. Seejärel hakkab rikkalik faktide ja teadmiste varamu õppuri peas end ise paljundama isiku sattudes lahendust nõudvasse olukorda. Loovus murrab sellistel inimestel hiljem end ise kaane alt välja.
Kui põhikoolis eksameid ei tehata või need lähevad nihu, siis peab sellest järgnema signaal, et selle õpilase ettevalmistus kallile ning ühtlasi inimkahjusid tekitada võivale (aga sissetuleku mõttes tulusale) erialale juba on küsitav või ebapiisav. Pole vaja ülisuurt ajumahtu, et eksami kui mõõdiku hoiatavast iseloomust juba 7.-8. klassi õpilasena selgesti aru saada
Praegu valitseb kooliharidusteooria, mis peab õigeks, et helge peaga õppureid tohib kasutada tasuta abiõpetajaina nõrgaandeliste klassikaaslaste „käima tõmbamisel“. Selle teooria osaks on, et iga õpilane on iga teisega üheväärne. Seda, kelle tema eksamitulemus nutma ajab, tuleb säästa – hindeid mitte pannes. Veel samm edasi on eksameist üldse loobuda.
See teooria on „kommunismi kool“. Õiglane on ütelda õpilasele: kui sul on rahuldavalt hea pea, läheb sul selle aine ära õppimiseks hea või väga hea eksamihinde tasemele (mis ühtlasi võimaldab koha kallil ülikoolierialal) n tundi või n õpinädalat. Kõik ei ole ühevõrra helge peaga, igaüks ei saa sellega hakkama. Edu eelduseks on, et sa suudad palju ja kiiresti lugeda nii ema- kui võõrkeesles ning väledasti peast arvutada. Järeldused oma võimete ja töökuse kohta teed õppimise käigus ise. Koolil on sulle pakkuda need ja need õpetajad ning nii ja niisugune õpiplaan. Kui sa ei läbi seda väga hea riigieksamiga, võetakse Eestis inseneriks ja arstiks õppima samaealised helged pead Indiast, Ukrainast või Lätist. See ei sega sindki edasi õppimast, kuid sa teed seda mõnevõrra „pehmemal“ erialal, kus ebaõnnestumise korral ei ole võimalik inimesele ega ühiskonnale niimoodi kahju teha kui „kõval“ erialal, millele sa nõrgema eksamitulemuse puhul ei pääse.
Kui riigieksamid tehakse gümnaasiumi lõpul, siis nende sisim mõte on kasutada neid eeldusainena kallile solidaarselt rahastatavale erialale pääsemiseks. Kui riigieksamit selleks otstarbeks ei pruugita ja riigioma ülikool nõuab omaenda vastuvõtueksamite läbimist, siis on just sisseastumiseksamid riigieksameiks, sest just nendest sõltub, kelle kasuks avaneb riigi rahakott laiemalt!
Kas abiturient teeb ka muid eksameid peale nende, mis pingereastavad ülikooli pääsejad, see las olla tema era-asi. Võimekas ja edasipüüdlik niikuinii läbib aineid nii gümnaasiumis kui ülikoolis nii palju kui võimalik ja ka omandab kraadi rohkem kui ühel erialal. Ta teeb seda, laiendamaks oma eesmärkide repertuaari ja võimalust vahetada eriala. Pakkuge rohkem riigieksameid, millest midagi olulist sõltub!
Riigieksamid, mis ei teeni kallile solidaarselt makstud (nn tasuta) edasiõppele siirdumist, tasub nimetada kooli siseasjaks või hoopis vabatahtlikuks. Ühes ja samas aines võivad riigieksam ja koolilõpueksam olla kõrvuti. Esimesega saad või ei saa ülikooli, teisega saad või ei saa ametikooli. On vaja, et teave ülikoolieriala eeldusaine ja selle läbimise taseme kohta on gümnasistil algusest peale eesmärgina silme ees. Eesti gümnasistid las teevad sama, mida teevad sama vanad USA kolledžiüliõpilased paari esimesel aastal! Kõrgemal tasemel poliitilise otsusega on vaja välja juurida ülikooli levinud norm, et professorid kulutavad oma aja vähe õppinute järeleaitamisele, eeldades, et esmakursuslased niikuinii ei valda füüsikat ja matemaatikat, nii nagu see on gümnaasiumi aineprogrammis ette nähtud. Miks peab Eesti ülikool mehitama oma kallid erialad kehvema ettevalmistusega õppuritega kui Oxford!
Eelnevast arutelust loeb ka välja vastuse, kas on õige pidada gümnaasiumi A, B ja C klasse õpiedukuse alusel. Spordis vahetavad kõrgema liiga viimane ja madalama liiga esimene hooaja järel kohad, et meistrisarjas omavahel võrdvõimelised mõõtu võtaksid. Kas keegi näeb selles midagi kohatut?
Kui kool korraldatakse võrdsuse ja võrdsete võimaluste mantra järgi, siis saadakse arstid, kohtunikud ja lendurid, kelle pea mahutab parimate tasemest vähem. Võrdsuse mõistel on oma kasutusala. Võrdseid on õige käsitleda võrdselt teiste võrdsetega, nendega ebavõrdseid aga võrdsetena omavahel. Esmalt on vaja nii võrdsete kui ebavõrdsete tase eksamitega ära mõõta, nii et tulemus enam vaidlusi ei sisalda, ning alles siis otsustada, kas võrdsete võimaluste mantra kehtib või on õigem arstide, kohtunike ja teiste kahjustamisvõimalustega erialade professionaale tootes sellest loobuda."
"01.12.2020, 00:15",arvamus,https://epl.delfi.ee/artikkel/91824565/kristen-michal-pealinn-selliseks-et-seal-oleks-monus-elada,"Kristen Michal: pealinn selliseks, et seal oleks mõnus elada","Kui tead lõppsihti, kuhu jõuda tahad, saad teekonna ja vahepunktid selgemalt silme ette. Tahate kapteniks, minge merekooli. Nii ütleb üks siit kandi juhtivaid koolitajaid, meremõrtsukas filmis „Arabella, mereröövli tütar”. Sama võite lugeda või kuulata igaühelt, kes on edukalt plaane teinud.
Tallinna järgmise aasta eelarve vihjab, et pealinnal pole pikemat sihti eriti selgelt silme ees. SKP-st 50%, koos Harjumaaga 65% lisandväärtusest loov piirkond seda siiski vajaks. Õnneks oskaksin ka aidata, mitte vaid laita. Koos kaasamõtlejatega on meil ainuvõimu kulumise hädaga maadlevale linnavõimule pakkuda hulk ideid. Oleks ju patt küünalt vaka all hoida, kuna see on meie kodulinn ja kes teab, ehk algab järgmisel sügisel suurem muutus just Tallinnast.
Paradoksaalne on aeg, kus parempoolne liberaal peab leidma, et pealinn ajab rahaasju arukamalt kui riigi valitsus, aga praegu on valitsuse pärast piinlik.
Panen kirja viis olulisemat muudatust, mis tuleks eelarvega esile kutsuda ja milleks on just praegu hea aeg. Kui on julgust.
Alustan sellest, mis on hästi. 861-miljonisel eelarvel on kiiduväärt printsiip, et laenuraha ei ole jooksvate kulude katteks. Konkreetne vastandus riigi praegusele laenuplaanile, kus kraanist voolab, nagu homset ei olekski, ja laenuga kaetakse igapäevakulu, mitte vaid investeeringuid. Paradoksaalne on aeg, kus parempoolne liberaal peab leidma, et pealinn ajab rahaasju arukamalt kui riigi valitsus, aga praegu on valitsuse pärast piinlik. Kompliment linnapeale: õige hoiak.
Kiitvalt tuleb öelda, et kaasava eelarvega tehtavad sammud viivad siiski edasi. Väikesed sammud, aga suund on õige. Reformierakonna idee asumifondist, millel oleks igal aastal kaheksa miljonit anda linnaosades ja asumites kodanike endi otsustada, teostub 800 000 euro mahus. Väiksem ja hulga bürokraatlikum on see algus kui meie algne plaan, kuid selle teostumise pärast on paljudel hea meel. Siit saab edasi minna.
Nüüd aga sellest, mis nii hästi ei ole, aga mida saaks juba selle eelarvega muuta.
PS. Kui ma oleksin linnapea, oleksin selle loo eest tänulik. Preemiana eelistaksin tegusid tordile, kui sobib.
1. Lasteaiad korda, investeeringud ajas ettepoole
Kui ma oleksin linnapea, kasutaksin kriisi selleks, et lasteaiad ja lasteasutused ennaktempos ette võtta. Tallinna lasteaedadega on asi tõsine: 124 lasteaiast 103 tuleb 2030. aastaks remontida, et nad vastaksid nõuetele. Selleks et 2030. aastaks saaksid korda kõik lasteaiad, tuleks aastas korrastada u 9–10 lasteaeda. 2021. aastal on plaanitud valmima neli. Kuuega alles alustatakse. See pole normaal- ega ennaktempo, hoopis teadmine, et valdkond pole prioriteetne. Tervisekriisist tulenevas majandussurutises oleks vajalike investeeringute ettepoole toomine aga vajalik samm. Ka majandusele ja tööhõivele.
Lasteaedade remont, vajalik ventilatsioon ja kasvõi õuevalgustus, kõik need hädad hüüavad juba ammu. Kes pole seda ise näinud, kujutage ette, kuidas õpetajad, lambike otsaees, otsivad pimedal õuealal lapsi nagu jaaniusse. See, sõbrad, on Tallinna reaalsus anno Domini 2020. Hooviala valgustus on Tallinna 124 lasteaiast korras vaid 19-s. Iga õueala valgustus maksaks u 60 000 eurot, nii et vaja oleks kokku u 5,4 miljonit. Sellel aastal on juba tehtud või tehakse korda 12 lasteaia õueala välisvalgustus, jääb teha veel 90.
2. Ühtne riigikeelne haridus, kohatasuta lasteaed
Põhikoolis, gümnaasiumis, isegi kõrgkoolis ei küsi me lapse eest kohatasu, aga alushariduse puhul küsime. On meil siis põhimõtteliselt ühtne haridus või mitte? 71 eurot ja pisut üle selle kuus teeb aastas kokku 854 eurot, kahe väikse lapsega perele 1704 eurot. Põhimõte, et haridus on ühtne, riigikeelne ja algusest lõpuni kohatasuta, peaks kehtima lasteaiaski. Sellel kriisil on ekspertide hinnangul ja tööturgu vaadates naise nägu. Kas keegi arvab, et väikeste lastega perel läheb praegusel ajal kergemaks? Linnapea olles ma seda ei arvaks ja poleks pärast kohatasu kaotamist kriisi esimeses laines seda taastama hakanud.
3. Põhimõtteline muutus linnaruumi loomises, paremate inimeste palkamine
Põhimõtteliselt elukvaliteeti muutvates valikutes tuleb astuda julgemaid sammme. Põhimõtteline valik muuta linn palju atraktiivsemaks ei nõua palju raha, ainult pisut ametikohtadelt vabastamisi ja uute inimeste palkamist. See teeks meid muuseas ka kriisikindlamaks. Kui hakata lähtuma valikust, et planeerimine on suurema vaate osa ja iga planeeringut hinnataks selle järgi, kas see loob sunnitud sõite või vabatahtlikku liikumist, siis muutuks linn iga kuu ja aastaga. Paremaks.
Usun, et targemad liikuvusega tegelejad on siin kandis ammu õigesti tähele pannud, et inimene on võimeline liikuma mistahes viisil ning valib selle, mis on talle mugavam ja turvalisem. Olgem ausad, autostumine on sunnitud valik. Ja hea tänavaruum, kus 8- ja 80-aastane pääsevad ise turvaliselt liikuma, nagu ka kvaliteetne ühistransport, on autoga liikleja parimad liitlased.
Miks? Sest kui on olemas reaalne positiivne valik, saavad inimesed valida ja ummikuid tekitav koormus väheneb. Otsa veel teadmine, et linnaosade elutsükleid planeeringutes vaadates on võimalik palju sunnitud „emme ja issi kui autojuhi” sõite asendada ise turvaliselt liikuvate ja seeläbi oma tervist hoidvate laste tegutsemisega. Maailmas pole see muuseas ennenägematu, uudis on see vaid siit kandi Tomati-Talvodele.
Seega kehtestame indeksi, mis mõõdab, kas plaan tekitab linna kvaliteetset tänavaruumi ja ise liikumist, ning iga päev saab pisut parem.
4. Terviselinnak, koostöö erasektoriga, valveperearsti teenus
Tallinna lähiaastate suur investeering on pealinna haiglate ühendamine. See ei tähenda vaid betooni ja taristut (ehkki tervisekriis näitab, et sedagi oleks vaja), vaid suuremat muutust. Tallinna linnapeana teeksin ma kõik, et siia kanti tekiks juurde suurem terviselinnak, kus koos teadus- ja arendustegevuse ning erasektoriga suureneks töökohtade ja ekspordi potentsiaal. Lihtsamalt öeldes: puhas Eesti loodus, suure lisandväärtusega tark töö, Euroopa vananemas – otsa head ühendused maailmaga... Kas mitte see pole vaade, kuidas Eesti võiks tulevikus olla midagi ilusat? See tooks tööd ja jõukust ning kasvataks Eesti elukvaliteeti.
Tervisevaldkonnas tuleks ära teha ka sammud, milleks oleme plaani esitanud. Muidugi, see on alles kaks korda maha hääletatud, kuid nagu asumifondi kogemus näitab: aega läheb, head ideed teostuvad. Vajadus valveperearstikeskuste järele, kus tööinimest teenindataks pärast tööaega ja mis nädalavahetusel töötaks ülelinnalisena, on kuum teema. Kriis on näidanud, et sellist tulevikku juba arutatakse. Meie plaan aitaks inimestel saada kiiremini lahenduse ja hoida EMO ressurssi kriitilisemas seisus abivajajate jaoks. Taas põhimõtteline valik, kas teha midagi moepärast või põhimõtteliselt. Plaan on. Linnapeana ma kasutaksin seda, mis sest, et see on teiste idee.
5. Linna teenuste kvaliteet, side ettevõtlusega, ühendus Helsingiga
Tegelikult jõuaks lisada veel ka viiekümne viienda punkti, ideid on palju. Kontrastina ainuvõimule, mis kulutab. Linnapeana koristaksin ma tasutud lehtedest 2021. aasta oktoobrini ära kõik linnajuhtide pildid. Vabanevat pinda või raha kasutaksin Tallinnas väikeettevõtjate aitamiseks. Nii selleks, et tuua Eesti inimesi tervisenõudeid täites teenust ostma, kui ka selleks, et tekitada vabas õhus kauplemisruumi, mis on kriisi ajal turvaline. Mõni miljon meediakulude arvelt – kiitus oleks siiras, mitte ostetud.
Linnapeana küsiksin Tallinna transpordijuhtidelt, kas nad sõidavad iga päev samade transpordivahenditega, millega elanikud. Ulataksin neile valge A4 lehe ja paluksin vastata, mis täpselt takistab neid lisamast juhtkonna hea elu (meenutan alkoholioste, luksusbusse jpm) arvelt mõnda trammi/bussi liinile, kus tipptunnil on suur koormus ja inimesi tihedalt koos ning seetõttu vahet raskem hoida. Kui nemad ei saa hakkama, siis leiame need, kes saavad. Ning kes ei keeruta aastaid uute trammiliinide ja ühenduste rajamisest pealinnas ja üle selle piiride.
Esitaksin linnavalitsuses suure ringi küsimuse: kas kellelgi on Eesti majanduse ja julgeoleku ning Tallinna atraktiivsuse kasvatamiseks paremat ja suuremat ideed kui võidelda Tallinna-Helsingi tunneli eest? Kui vastust ei tule, asuksin tegutsema. Ühendus naabritega toob jõukust mõlemale rahvale. Kriisi ajal annab see ehk ka suurema pildi, et mitte elada ettekujutuses, nagu tuleks jõukus ainult senist ümber jagades. Uut tuleb luua."
"22.07.2020, 00:15",arvamus,https://epl.delfi.ee/artikkel/90510947/heleene-tambet-kui-epideemia-tokestamisega-kaasneb-naljasurm,Heleene Tambet: kui epideemia tõkestamisega kaasneb näljasurm,"Mõnelgi arengumaal ei tähenda pandeemiast tingitud liikumispiirangud inimelude päästmist majandusraskuste hinnaga, vaid hoopis mõlemat korraga: nii näljast tulenevaid surmajuhtumeid kui ka endiselt peatamata viirust.
Oma töö, arenguprojektide mõju hindamise raames kuulen ma küsitluste kaudu Etioopia vaeseimate elanike arvamusi. See on riik, kus üle 40% elanikel pole endiselt võimalust käsi pesta, kuid mis on viimaste kümnendite jooksul kasvanud kiiremini kui peaaegu ükski teine riik maailmas. Kuni sel kevadel puhkes pandeemia.
Etioopia valitsuse sotsiaalkindlustusprogrammi seire osana sai minu organisatsioon, rahvusvahelise toidupoliitika uuringute instituut ülesande jälgida pandeemia levikut ja programmis osalejate – äärmises vaesuses elavate talupidajate ja karjakasvatajate – vajadusi. Kuigi nälg ja alatoitumus on seal igapäevased nähtused, vastasid juba aprilli keskel meie esimeses koroonaviiruse kohta tehtud küsitluses ligi pooled majapidamised, et nende ligipääs toidule on viiruse tagajärjel halvenenud.
Vallandus võõramaalaste vastane vihalaine ja vägivallaoht sundis paljud valged mandrilt lahkuma.
Koroonaviirus jõudis Aafrikasse teatavasti märksa hiljem kui teistele mandritele. Enamiku esmajuhtumeid tõid turistid ja välistöötajad märtsis Euroopast või Põhja-Ameerikast kaasa. Mõistagi reageeriti paljude muude hädadega kimpus olevas piirkonnas pandeemia saabumisele kõigepealt võõramaalaste vastase vihalainega, mis sundis paljud aastaid kohapeal elanud valged vägivallaohu tõttu mandrilt lahkuma.
Kopeeriti lääneriike
Järgmisi samme on nimetatud „globaalseks miimikaks”: üksteise järel hakkasid Aafrika riigid üle võtma läänemaailmas juba rakendatud meetmeid. Etioopias suleti kaks päeva pärast esimest positiivset koroonaproovi koolid ja tühistati avalikud üritused. Riigipiirid pandi kinni, turud suleti ja kohalikud kaotasid järsku peale töötamisvõimaluse ka ligipääsu tarbekaupadele. Kuna piiride sulgemine peatab Aafrikas suure osa kaubaveost, tõusid toidu hinnad mitmel pool taevastesse kõrgustesse.
Meetmete laastav majanduslik mõju oli ilmne: meie teises küsitluses juuni alguses ütles ligi kolm neljandikku vastajaid, et on osaliselt või täielikult kaotanud palgatööst saadava sissetuleku. Toimetuleku meetmetena nimetati niigi vähese omandi müüki ja toidukoguste või söögikordade vähendamist. Erinevalt arenenud riikidest on sellised muutused äärmise vaesuse puhul sageli pöördumatud: põllumehed hävitavad nälja sunnil järgmise aasta seemne ja karjakasvatajad tapavad loomad enne õiget aega. Koolist koju jäänud lapsed ei naase sinna sageli enam kunagi, eriti tüdrukud. Esimeste elukuude jooksul kogetud alatoitumus jätab enamasti pöördumatu jälje.
Paraku ei ole paljudes Aafrika riikides viiruse edasilükkamine tervishoiusüsteemi elushoidmise huvides põhjendatud. Linnade asustus on nii tihe, et äride sulgemisest ei ole suurt kasu: ainuüksi Keenia pealinna Nairobi suurimas slummis elab miljon inimest. Haiglasüsteem on nii kasin, et selle ülekurnamisest pole isegi kohane rääkida: 43 Aafrika riigis on kokku alla 5000 intensiivravi koha. Riigi abi nagu töötuskindlustust ei oska keegi oodatagi. Ennekõike elab suur osa elanikke peost suhu: toit ostetakse lauale sama päeva palgast.
Valida on seega sageli kaks võimalust: kas eirata reegleid, et minna kodust välja tööd ja süüa otsima, või kuulata valitsust, jättes viiruse peatamise nimel kogu pere nälga. Sellise valiku ette ei tahaks mitte kedagi panna.
Ometi ei saa öelda, et piirkonnas oleks kõik valesti läinud. Kui viirusjuhtumite väikseid arve tuleks võtta teatud skepsisega, arvestades väheseid testimisvõimalusi, siis kohalike teadlikkust viirusest ja sellevastastest meetmetest – eriti eraldatud maapiirkondades – võib pidada edulooks.
Erinevalt mitmest USA poliitikust ei pidanud peaaegu keegi 1200 küsitletust viirust müüdiks või probleemiks, mida kuumas kliimas ei eksisteeri.
Kahel kolmandikul meie uuringute sihtrühmast ei ole telefoni ja nad pole käinud koolis, ometi teadsid kõik juba aprillis viirusest. Üle 90% tõdes, et nad on vältinud käepigistusi ja näo katsumist, hoidnud kaks sammu distantsi ja pesnud regulaarselt seebiga käsi – piirkonnas, kus seep on luksuskaup ja kaaslaste kirikus suudlemine tugev religioosne tava. Erinevalt mitmest USA poliitikust ei pidanud peaaegu ükski 1200 küsitletust viirust müüdiks, valitsuse valeks või probleemiks, mida kuumas kliimas ei eksisteeri.
Lääne huvides on aidata
Arvestades lääneriikide rolli aafriklasi varem vaevanud hädades ja aina kasvavas kliimamuutuste ohus – rääkimata ees ootava humanitaarkriisi globaalsest mõjust –, ei tohiks oodata, et piirkond üksinda olukorrast välja tuleb. Vähemalt sama palju kui koroona levikule tuleks tähelepanu pöörata pandeemiast tulenevatele näljakolletele, kaupade avatud liikumisele ja rahvusvahelisele koostööle sobivamate meetmete väljatöötamiseks.
Viimastel kuudel on täheldatud aina rohkem vägivallapuhanguid ja näljahäda suurenedes ei jää konfliktid üksnes kohalikule ega ühe riigi tasandile. 58 miljonit aafriklast hakkab Maailmapanga ennustuste järgi langema allapoole äärmusliku vaesuse piiri. Kui need inimesed puhtinimlikust seisukohast Euroopas igaühele korda ei lähe, siis piisav põhjus hoolimiseks peaks olema pikas perspektiivis kasvav ränne ja konflikt.
UUS HÄDA | Aplad rohutirtsud
Keenias, Etioopias, Somaalias ja naaberriikides on viimaste kuude jooksul moodustunud suurimad kõrbetirtsude parved, mida on viimase 70 aasta jooksul nähtud. Tirtsud liiguvad päevas kuni 150 kilomeetrit ja söövad oma kehakaalu jagu taimi, mistõttu väike ruutkilomeetrine tirtsuparv suudab päevaga süüa rohkem kui 40 000 inimest.
Nagu paljud muudki ida-aafriklaste hädad, on ka tirtsukatastroof suure tõenäosusega ülemaailmse kliimasoojenemise tagajärg – nagu viiruski mujalt maailmast „sisse toodud”. Viimase paari aasta jooksul on piirkond kannatanud esmalt kolm aastat ränka põuda, siis ebatavaliselt laastavat kuudepikkust vihmaperioodi ja nüüd söövad tirtsud sel suvel halvima stsenaariumi korral 50–70% piirkonna teraviljast. Kahetsusväärselt ühendab koroonaviirust ja tirtse veel see, et pandeemiaaegsed liikumispiirangud on takistanud ka peamise tirtsudevastase vahendi – pritsimise – kasutamist. Tõrjevahendite tarneahelad ei toimi ja inimtöö ei ole piirangute tõttu lubatud."
"25.07.2019, 00:05",valismaa,https://epl.delfi.ee/artikkel/86937909/itaalia-voimuparteide-armastus-on-labi-valitsuse-saatus-soltub-salvinist,"Itaalia võimuparteide armastus on läbi, valitsuse saatus sõltub Salvinist","Itaalia valitsusparteide Viie Tähe Liikumine (M5S) ja Liiga läbisaamine on viimastel kuudel selgelt halvenenud ja avalikud üksteise süüdistamised muutunud igapäevaseks. Peale ilmavaateliste erimeelsuste on üks tegur erakondade toetuse muutus. Valitsuses oldud 14 kuu jooksul on siseminister Matteo Salvini juhitud Liiga populaarsus kõvasti kasvanud ja koalitsioonipartnerist mööda läinud. Nii näitasid ka viimased eurovalimised, kus Liiga sai 28 kohta, aga M5S kaks korda vähem, mis jätab nad pärast vasaktsentristlikke demokraate kolmandaks. Kuna valitsuskriis tähendaks erakorralisi valimisi, oleks neist kõige rohkem võita Liigal, kes kasutab nüüd mõnuga võimalusi partnerit survestada. Toetust pole kahandanud ka Milano prokuratuuri värske korruptsioonijuurdlus Salvini nõuniku Gianluca Savoini vastu, kes jäi lindile, küsides parteile Venemaalt illegaalseid annetusi.
Eelmisel nädalal läksid parteid tülli Ursula von der Leyeni Euroopa Komisjoni juhiks valimise pärast. Parteitu peaminister Giuseppe Conte oli Euroopa teistele valitsusjuhtidele lubanud, et Itaalia valitsusparteide saadikud hääletavad europarlamendis von der Leyeni poolt. Liiga aga teatas vaid mõni minut enne hääletust, et on otsustanud sakslast mitte toetada. Kandidaat sai tänu M5S-i toetusele napilt hääled kokku, ent M5S-i liider Luigi Di Maio ja Conte süüdistasid Salvinit sõnamurdmises. Viietäheliste hinnangul kaotas sellega ka kehtivuse kokkuleppe teine osa, mille järgi pidi valitsus von der Leyeni juhitud komisjoni eurovolinikuks nimetama Liiga kandidaadi. Salvini hoiatas omalt poolt, et valitsus võib iga kell kukkuda ja selle päästmise eest vastutab üksnes M5S.
Üleeile andis Conte aga Di Maiole ootamatu hoobi, väljendades toetust Torino-Lyoni vahelise kiirraudtee (TAV) rajamisele, mille vastu võitlemine on alati olnud M5S-i üks olulisemaid eesmärke. Partei populaarsus sai tuule tiibadesse kümmekond aastat tagasi regionaalvalimistel just TAV-i ja selle keskkonnamõjude vastu protestides. Partei asutaja Beppe Grillo on nimetanud raudteeprojekti inimsusevastaseks kuriteoks ja Di Maio on vandunud, et kuni M5S valitsuses on, ei lähe TAV-i ehitamine läbi.
Nüüd teatas Conte, et EL plaanib raudtee rajamist toetada senisest rohkem ja on nõus katma 25 miljardi euro suurusest kogueelarvest varem plaanitud 40% asemel 55%. Varem projekti vastu olnud Conte sõnul tähendab see uudis koos Prantsuse valituse lubatud lisarahaga, et projekti tühistamine läheks nüüd juba kallimaks kui selle lõpuleviimine. Salvini, kelle partei on algusest peale olnud raudtee poolt, tervitas Conte avaldust. Kuna sama meelt on ka opositsioonis istuvad Demokraatlik Partei ja Silvio Berlusconi erakond Forza Italia, on raudtee toetajatel parlamendis vajalikud hääled koos.
Seetõttu mõjub Di Maio viimane avaldus – mille järgi on partei endiselt TAV-i vastu, kuid jätab otsuse parlamendi teha – lõpliku allaandmisena. „Langenud on nende identiteedi viimane alussammas, viimanegi lubadus,” iseloomustab M5S-i olukorda ajaleht Corriere della Sera. „Partei on alasti. Di Maio lähiring teadis seda juba varem, ent teised seni veel lootsid või keeldusid uskumast.” Raudteed puudutav hääletus peaks toimuma homme.
Tüliõunaks kujuneb ka reformikava
Homme jõuab parlamenti ka reformikava, millega Liiga tahab anda Põhja-Itaalia maakondadele Venetole ja Lombardiale suurema autonoomia ja vähendada seal kogutud maksuraha suunamist teistesse piirkondadesse. M5S-i sõnul annab see vaesemate Lõuna-Itaalia regioonide eelarvele löögi, millega partei ei saa leppida. Skeptiline on peaminister Conte, kelle sõnul läheks põhjapiirkondade autonoomia vastuollu Itaalia põhiseadusega. Salvini aga kinnitas esmaspäeval, et reformi heakskiitmisest oleneb valitsuse püsimajäämine.
Kohalikud vaatlejad pole ühel meelel, kui tõsiseks seda ähvardust pidada. Parim aeg valitsuskriisi esile kutsuda oleks olnud enne 20. juulit, nüüd aga on sügisesed eelarveläbirääkimised juba ohtlikult lähedal. Itaalia kõik senised valimised on toimunud kevadel või suvel. Corriere della Sera analüütik Alessandro Trocino leiab, et paradoksaalsel moel võib Di Maio lüüasaamine raudteeküsimuses valitsuse tervist parandada. „Salvini võib hetkega leebuda ja M5S-ile hingamisruumi anda,” kirjutab leht. „Vahetuskaubaks võib olla just kompromiss autonoomiareformi asjus.” Ajaleht Il Messaggero märgib, et kuigi valitsuses toimuva „situatsioonikomöödia” praeguse episoodi lõpplahendust tuleb veel oodata, pole Salvinil valitsuskriisi algatamiseks praegu sobivat ettekäänet ega ka vajadust. „Valitsuse kooshoidmine aitab Liigal partneri toetust veelgi kahandada, kuna M5S-is pettunud valijad ei hakka hääletama ka Demokraatliku Partei ega Forza Italia poolt,” tõdes leht. Hiljutiste küsitluste järgi toetab Liigat umbes 38% valijaid ehk poole rohkem kui mullustel parlamendivalimistel. M5S-i toetus on aga kaks korda langenud ja püsib umbes 18% juures."
"05.06.2020, 00:10",arvamus,https://epl.delfi.ee/artikkel/90066967/nadala-peegel-etskae-rassismi,NÄDALA PEEGEL | Etskae rassismi,
"29.06.2016, 00:10",sport,https://epl.delfi.ee/artikkel/74925213/aivar-pohlak-islandi-edu-uks-alus-on-viikingitelt-paritud-loomus,Aivar Pohlak: Islandi edu üks alus on viikingitelt päritud loomus,"Pohlak tunnistas, et uskus ja isegi teadis ette, et Island võidab jalgpalli EM-i 1/8-finaalis Inglismaad, sest kaudsed asjaolud – eelkõige mängijate sisemine motiveeritus, usk ja häälestatus – olid pea kõik viikingite järeltulijate kasuks.
Islandi edu tuleb vaadata kahel tasandil. Edu lihtne põhjus on piisaval tasemel tippmängijad ning tark ja efektiivne organiseeritus.

Peale selle on Islandil arenenud jalgpalli infrastruktuur, korralikult ülesehitatud jalgpallihariduse süsteem koos riikliku toega – riik on mõistnud spordi mitmekihilist tähendust. Lõpuks tundub Islandi oludes töötavat mingis mõttes plussmärgiga ka kohaliku profijalgpalli nõrkus.
Islandi mängustiil vastab loomusele, milliseks saareelu neid on kujundanud. Nad tõesti võitlevad ennastsalgavalt, kuid ainult sellele jalgpalli üles ei ehita. Ja tõesti, mängustiil on sirgjooneline, millest samuti ei piisa, et mänge võita.

Kindlasti on! Kõigepealt oleme samamoodi väikerahvas, olgugi et meid on islandlastest kordi rohkem. Oleme kogenud, et ka Eesti väiksematest kohtadest tulevate mängijate sisemine motivatsioon kuhugi jõuda ja midagi teha on tavapärasest suurem. Samuti kirjeldame ennast põhjamaiselt võitlusvõimelistena.
Islandi edu pole ajutine, sest eeldan ja isegi tean, et islandlased on aru saanud, millele nende jalgpalli edu toetuda saab ja toetuma peab. Meie saame Islandi jalgpallist üle võtta usu, et miski pole võimatu, tarkuse, et väikeriigi edu saab põhineda ainult kõikide oma tugevuste ärakasutamisel, kindla tegevusplaani olemasolul ja õigete valikute tegemisel jalgpallikultuuri sidumisel teiste kultuuridega ning endale sobiva mänguviisi leidmisel. Samuti saame üle võtta teadmise, et kõige taga on sihikindel töö.
Island 2 : 1 Inglismaa
Väravad: 6. R. Sigurdsson, 18. Sigthorsson – 4. pen. Rooney.
Veerandfinaalid: Portugal – Poola, Belgia – Wales, Saksamaa – Itaalia, Prantsusmaa – Island."
"14.03.2021, 14:00",arvamus,https://epl.delfi.ee/artikkel/92820619/marko-kaaramees-hoia-api-potentsiaal-on-kasutamata-teen-moned-ettepanekud-kuidas-motiveerida-seda-kasutama,"Marko Kääramees: HOIA äpi potentsiaal on kasutamata, teen mõned ettepanekud, kuidas motiveerida seda kasutama","HOIA rakendus on lihtne vahend, millel on mõju. See on võimalus saada pikalt ootamata ja kõrvalmõjudeta „digivaktsineeritud” ja anda igaühel oma väike panus, et e-Eesti lahti lukustada.Tehniliselt ja isegi visuaalselt on tegemist väga elegantse, turvalise ja privaatsust maksimaalselt tagava rakendusega. See ei asenda muidugi vaktsineerimist, ega teisi meemeid, vaid on abivahendiks, et üksteist hoida.
HOIA ja teised koroonajälgimise rakendused toimivad ja omavad mõju
Selle aasta veebruaris teaduse tippajakirjas Nature avaldatud artiklis „Contact-tracing apps help reduce COVID infections, data suggest” ja selles viidatud artiklites on välja toodud mitmeid uuringuid ja tulemusi koroonajälgimise rakenduste mõju kohta.
Näiteks Inglismaa rakendus tuvastas keskmiselt poole rohkem lähikontaktseid kui käsitsi tehtud koroonajälitustöö. Umbes sama tulemus saadi ka Kanaaridel tehtud eksperimendis. Seal tuvastati keskmiselt 6.3 lähikontakti iga nakatunu kohta.
Terviseamet võiks seda oma käsitsi tuvastatud keskmise lähikontaktide arvuga võrrelda. Teised tööd on näidanud, et rakenduse ja käsitsi tuvastatud lähikontaktidel on ülekattuvus, aga mitte täielik, st need täiendavad üksteist väga hästi. Järeldatakse, et iga protsent rakenduse kasutajaid üle 15% rahvastikust vähendab nakatumist 0.8-2.3%.
Šveitsis tehtud uuringus tuvastati, et rakenduse kaudu suunati lähikontaktsed keskmiselt üks päev varem isolatsiooni kui käsitsi jälituse tulemusena. Epidemioloogid oskavad ilmselt öelda milline on ühe päeva mõju nakkusahela murdmisel sel kriitilisel ajahetkel. Arizona ülikoolis tehtud uuringus, kus koroonarakendust oli tugevasti eelnevalt reklaamitud ja saavutati 55% kasutusaktiivsus, leiti et rakenduse kasutamise mõjul oli nakatumiskordaja R kuni 12% madalam, kui oleks olnud ilma rakenduseta.
Need on väikesed, intuitiivselt raskelt tajutavad numbrid, aga põhjalikes uuringutes tuvastatavad ja selgelt tähenduslikud ning tõenäoliselt oluliselt mõjusamad kui teised sama väikeste kõrvalmõjudega meetmed, mida on võimalik pandeemia ohjeldamiseks kasutusele võtta.
Iga vahend on kasulik ainult siis kui seda kasutatakse. Kui kõik alla laetud HOIA rakendused oleks täna töös, siis oleks kaetud 20% eesti rahvastikust. Rakenduse kaudu nakatumisest teatamise osakaal on paraku küll väiksem, mis tähendab, et nii laialt see täielikult kasutuses ei ole.
Uuringute põhjal on 15-20% just see piir, millest ülespoole hakkab nende rakenduste kasutegur ilmnema. Ja lähikontaktide tuvastamise kasv on ruutsõltuvuses – 2 korda rohkem kasutajaid annab 4 korda suurema lähikontaktsete tuvastamise arvu.
Praegu, kus viiruse levik on läinud väga laiaks ja koroonadetektiividel pole enam lootust kõiki lähikontaktseid tuvastada, aitaks automaatne teavitus teha seda, mis jääb inimestest katmata.
Riik pole saanud sellest rakendusest kogu abi, mis oleks võimalik
Nature artiklis on välja toodud, et koroonajälituse rakendus annab efekti, kui sellel on poliitiline toetus ja see on loomulikult integreeritud kogu ülejäänud protsessi. Olen küsinud positiivse diagnoosi saanud tuttavatelt, kas ühendust võtnud perearst või koroonadetektiiv on neile meelde tuletanud ja abi pakkunud enda HOIA äpis haigestunuks märkimisel. Umbes pooled on öelnud, et see pole teemaks tulnud. Ühe koroonadetektiiviga rääkides tuli välja, et see polegi nende tööjuhendis kirjas. See on kasutamata potentsiaal.
Meil on olnud mõned kampaaniad HOIA kasutamiseks ja mitmetel lehtedel on viit sellele, aga pole märganud sisulist kommunikatsiooni, mis aitaks mõista mis kasu see annab, mis kasu on rakendusest, mis toimetab vaikselt, näiliselt midagi ei tee ja jätab mulje nagu ei töötaks. Puudu on kommunikatsioonist, mis aitaks meil kogu rahvana teha ühist solidaarset pingutust.
Tarkvarast pole kasu, kui seda õigesti ei kasutata. Vaktsiini kasust on kerge aru saada – kui olen selle kätte saanud ja piisav aeg on möödunud, siis olen kaitstud. HOIA, kontaktide vähendamise ja sulgemiste kasu on palju kaudsem – väheneb nakatumise kasvu kiirus ja seeläbi tõenäosus nakatuda, väheneb võimalus jääda ilma piisavast meditsiinilisest abist ja seeläbi raskemalt põdeda, väheneb vajadus ühiskonda ja majandust karmimalt sulgeda.
On arusaadav kui igaüks eraldi, sh ka soome arstid, ei tunneta oma personaalses töös otsest abi sellest rakendusest. Kui selle tulemusena väheneks R 1,3 pealt 1,2 peale, siis tunnetuslikult laieneb pandeemia ikkagi, aga tegelikult on kasu pikas perspektiivis loetav säästetud eludes. Iga väike panus loeb. Gibraltari valitsus palus oma rahva abi lihtsa sõnumiga „Unlock the Rock” ja nad on sellega ühiselt üsna hästi hakkama saanud.
Niipalju kui tean on riik TEHIKu eestvedamisel seda rakendust tegijate vabatahtliku panuse toel hooldanud ja toetanud kuni siiani. Selles mõttes pole see rakendus olnud peremeheta. Arendused, mis oleks adresseerinud esilekerkinud probleeme ja seeläbi andnud kiiremat kasu, paremat tagasisidet ning rakenduse kasutatavust tõstnud, on finantseerimise puudumise tõttu aga olnud pärsitud.
Esimene riigihange ei õnnestunud ja see on raisanud palju väärtuslikku aega. Vajalikku arendust oleks ehk saanud selles kriitilises olukorras finantseerida kuidagi palju kiiremini ja efektiivsemalt, kui kohmakas riigihanke protseduur.
Motivatsioon on olnud puudulik
Mõne ideena pakun, et abiks oleks ehk see, kui enese haigeks märkimiseks oleks lisaks praegustele autentimismeetoditele ka midagi muud, näiteks koodi kasutamine nagu mitmetes teistes riikides.
Mitmete jaoks oleks ilmselt motiveerivam rakendust kasutada, kui see annaks privaatsustingimusi rikkumata mingit tagasisidet ka kasutajale endale sarnaselt sammulugejale, näiteks mingi sotsiaalse aktiivsuse näitaja või koroonapositiivsetega episoodiliste kokkupuutumiste arvu. Terviseametile võiks see anda rohkem mitteprivaatset statistilist infot leviku või rakenduse efektiivsuse kohta, millele annab kommunikatsioonis tugineda.
Võibolla oleks abi majakatest restoranides, kontserdisaalides, ühistranspordis ja mujal avalikes kohtades, mis võimaldaks saata hoiatusi samas kinnises ruumis samal ajal pikalt viibinutele isegi siis kui nad pole olnud 15 minutit 2 meetri raadiuses üksteisest jms. Need on ainult mõned võimalikud arendusideed ja asjaga seotutel on kindlasti veelgi paremaid ideid, mida kaaluda, aga paraku on arendus topanud finantseerimise taga.
Kokkuvõttes võib järeldada, et rakendus on küll elus hoitud, aga see oleks vajanud oluliselt tugevamat toetust alates valitsuse tasemest. Nüüd võiks küsida, kas selle professionaalse rakenduse tegemine oma ala tippude poolt vabatahtlikult ja kingitusena oli viga, kuna tasuta asja ei võetud piisavalt tõsiselt?
Kuigi HOIA rakenduse kasu on jäänud seni tagasihoidlikuks ei ole veel hilja, eriti praeguse puhangu tingimustes. Loodetavasti saame peatselt ka mitmeid olulisi täiendusi, kui arendusele uus käik sisse saadakse. Kõigi valmisolek HOIA rakendust kasutada, hoiatuse korral isolatsiooni jääda ning positiivse diagnoosi saamisel haigestumisest teatada, on meie igaühe võimalus anda oma väikene panus nii Eesti kiiremale lahtilukustamisele kui toetuseks e-Eesti mainele."
"06.11.2020, 00:10",lp,https://epl.delfi.ee/artikkel/91588641/juhtkiri-saagem-rootsi-meestest-mehelikumaks,JUHTKIRI | Saagem Rootsi meestest mehelikumaks,"Kui Eesti meeste tervise ja ellusuhtumise remontimiseks piisaks ainult kampaaniatest, teeksime novembrikuuga suure sammu ideaali poole. Pühapäeval, 8. novembril seisab ees isadepäev – Eestisse Soomest tulnud tähtpäev, mille eesmärk on süvendada isade ja laste suhteid. 1. novembril algas movember – Austraaliast alguse saanud ülemaailmne liikumine, mille raames kasvatavad mehed novembris habet ja vuntse, aga peamise asjana tähtsustavad tervist. Movembri eestimaiseks spin-off’iks võib pidada praegu käivat kampaaniat „Pikema sõpruse päev”, mille eesmärk on panna mehed iseendast rohkem hoolima ja oma tervist regulaarselt kontrollima.
Eesti meeste tervisest ei saa enam maalida nii dramaatiliselt halba pilti kui 1990-ndatel, aga ka praegune olukord pole kaugeltki eeskujulik. Meestel on võimalik oma tervise heaks veel palju ära teha, lakkamata olemast mehelik. Kas see on siis mehelik, kui nn tugevama sugupoole tervis läheb käest ja hakkab igapäevategevusi piirama juba keskmiselt 54-aastaselt, ligi neli aastat varem kui nn nõrgemal sugupoolel?
Ei ole mehelik ega ka loodusest seatud, et nii peab olema. Enamikus Euroopa riikides on naiste ja meeste tervena elatud aastate vahe kõigest ligi aasta ning päris mitmel maal kestab hoopis meeste tervis naiste omast veidi kauem. Näiteks selle näitaja poolest Euroopa tipus olevas Rootsis, kus mehed elavad tervena keskmiselt ligi 74 aastat. Veelgi kadestusväärsem on see, et Rootsi mehed elavad märkimisväärsete tervisehädateta keskmiselt 9/10 oma elust, aga Eesti mehed ainult 3/4.
Pole kuigi mehelik, kui nn tugevama sugupoole tervis läheb käest keskmiselt neli aastat varem kui nn nõrgemal sugupoolel.
Mida teha, et elada praegusest palju kauem tervena, rõõmuks endale, oma perele ja miks mitte ka kogu maailmale? Alustuseks sobib hästi „Pikema sõpruse päeva” aktsiooni järgi tervisekontrolli minek. Saab teada, mida täpsemalt oma käitumises ja toitumises kohendada, et terviseriske vähendada. Eks suures plaanis aimavad paljud mehed seda tervisekontrollitagi, aga põhiline on neid tarkusi ka järgida. Ja pidage meeles sedagi, mida LP eelmises numbris rääkis kardioloog Rein Vahisalu: eestlasi tapab pidev muretsemine ja ärevus."
"19.02.2020, 00:05",arvamus,https://epl.delfi.ee/artikkel/88972479/em-versus-em-kas-eesti-peaks-hiinaga-17-1-suhet-jatkama,VERSUS | Kas Eesti peaks Hiinaga 17 + 1 suhet jätkama?,"Kindlasti ei ole Hiina oht, Hiina on väljakutse. Kindlasti lisaksin, et Hiina on meie suuremaid Aasia kaubanduspartnereid ja me kindlasti oleme sellest turust huvitatud. Eesti plaanib võtta osa ka Kesk- ja Ida-Euroopa riikide ja Hiina tippkohtumisest 17 + 1 (see peaks seniste plaanide järgi toimuma 15. aprillil Pekingis – toim).
See riik peab üle miljoni rahvusvähemuse esindaja laagrites. Ka otsus karistada koroonaviiruse sümptomeid varjavaid inimesi surmanuhtlusega räägib Hiina RV režiimi olemusest palju. Eestile on suhetes Hiinaga oluline panustada Euroopa Liidu ühtse poliitika kujundamisse selle riigiga, mitte kujutama ette, et üksi tegutsedes on võimalik kingitust saada. Ei ole."
"04.03.2019, 00:05",sport,https://epl.delfi.ee/artikkel/85497115/dopinguskandaali-vastuseta-kusimused-milline-oli-andrus-veerpalu-roll-ja-kas-mati-alaver-valetab,Dopinguskandaali vastuseta küsimused. Milline oli Andrus Veerpalu roll ja kas Mati Alaver valetab?,"Seefeldi skandaali, kus Karel Tammjärv ja Andreas Veerpalu tunnistasid veredopingu tarvitamist, nädalavahetusel palju uut ei lisandunud. Asjaosalised jäid tabamatuks. Viimane, kes suu lahti tegi, oli Mati Alaver, kui andis ERR-ile koomilise ja hetkega aegumatuks klassikaks saanud intervjuu.
Pärast Tammjärve pressikonverentsi ja Alaveri usutluse läbi seedimist tekkis hulk küsimusi, mis nõuavad vastuseid. Maarjamaised Augeiase tallid ei saa enne roogitud, kui selgus majas.
Praegune seis on selline, et Alaver on süüdi ainult ühe telefoninumbri vahendamises. Kusjuures küsimus polnud niivõrd keelatud võtetes, sest Alaveri selgituse järgi oli Mark Schmidti puhul tegu „... väga võimeka spordifüsioloogiga, kes oli töötanud väga tugevates rattatiimides. Ta valdab ka treeningualast know-how’d”.
Erinevalt Tammjärvest ei ilmunud Andreas Veerpalu pressikonverentsile ega kaamerate ette, vaid kadus Seefeldi öhe. Laupäeval edastas tema ema Angela ERR-ile sõnumi: „Soovin pöörduda Eesti rahva poole selgitamaks olukorda, kus mind süüdistatakse avalikkuse eest põgenemises. Minu eesmärk ei ole olnud põgeneda, vaid jõuda kiiresti koju enda lähedaste juurde. Olen andnud selgitused politseile ja neile ausalt juhtunu ära rääkinud, kus ma tunnistasin oma süüd – olen rikkunud antidopingu reegleid. Ma ei soovi ajakirjandusega suhelda. Mul on juhtunu pärast häbi ja vabandan kõigi ees, kellele olen enda teoga põhjustanud kahju.”
Intervjuus TV3-le ütles Angela Veerpalu, et poeg astub kunagi kaamerate ette: „Ta teeb seda, aga ta ei ole nii tugev isiksus nagu Karel (Tammjärv) või keegi teine.”
Andreaselt sooviks teada...
* Kes, kas isa või Alaver, ja millal soovitas tal veredopingut tarvitada ning andis Mark Schmidti kontaktid?
* Kuivõrd oli isa veredopingu protsessiga seotud? Kas ta oli juures, õpetas, soovitas?
* Kas Andreas oli Veerpalude pere ainus laps, kes keelatud aineid või meetodeid kasutas?
Milline seis on Alaveri õpilase, Kasahstani suusataja Aleksei Poltoraniniga? Kasahstani meedia arvates viitavad kõik faktid sellele, et Poltoranin alustas dopinguga 2014. aastal pärast Sotši olümpiamänge, kui tema treeneriks sai Mati Alaver. Kusjuures Seefeldi MM-i eelses laagris harjutas Poltoranin mitte koondise, vaid Team Haanjaga. Kasahstani suusaliit tegi avalduse, et Poltoranin on kadunud ning spordiametnikud ei saa temaga kontakti, mis kinnitavat tema süüd.
Alaver teatas intervjuus, et tema ei teadnud Poltoranini veredopingust midagi. Kas tõesti? Aga kuidas on teiste keelatud ainetega? Peale selle sooviks Alaverilt teada järgmist.
* Kas tõesti ei olnud mingit märki, et Poltoranin dopingut kasutab? Mitu sportlast, treenerit ja eksperti on viimastel päevadel kinnitanud, et kui sportlase juhendaja midagi ei märka, siis on ta kas rumal või valetab. Rumalaks ei tahaks Alaveri justkui pidada, seega...
* Millal ühines projektiga Andreas Veerpalu? Kust tema kontaktid sai?
* Kuivõrd oli Andrus Veerpalu veredopinguga seotud? Kas ta teadis, kas temaga vesteldi, kas tal oli oma kogemusi edasi anda?
* Kas sama dopingulabori töötaja tõi kohale verd Tammjärvele, Veerpalule ja Poltoraninile? Kas tangiti samas ruumis koos või üksteise järel?
* Kas Alaveril oli Schmidti number telefonist võtta?
* Kui palju jagas Alaver õpetusi verekoguste, protsessi ja muu säärase kohta? Kas ta vere tankimise juures viibis?
Jne, jne.
Lõpetuseks tahaks Andrus Veerpalult kuulda, milline oli tema roll, ja sedagi, kui puhtad on tema medalid.
Tõde selgub varsti?
Tõde Andrus Veerpalu mineviku kohta võib selguda õige pea, sest Saksamaa politsei on saanud enda kätte suure hulga tõendeid, mis viivad ajas tagasi eelmise kümnendi algusse.
Müncheni prokurör Kai Gräber rääkis usutluses ajalehele Frankfurter Allgemeine, et haarangu käigus doktor Mark Schmidti dopingulaborile konfiskeeriti tõendeid, mis aitavad paljastada 2000-ndate alguses toimunut.
„Ei tea ühtki teist dopinguasja, kus tõendid – need on muserdavad – oleksid nii veenvad,” sõnas Gräber ja lisas, et õige varsti on oodata uusi arreteerimisi."
"29.10.2016, 00:10",lp,https://epl.delfi.ee/artikkel/76028917/mihkel-raud-otsustasin-et-ei-lase-end-enam-mitte-millestki-hairida,"Mihkel Raud: otsustasin, et ei lase end enam mitte millestki häirida","Mihkel Raud (47) teeb mind pisut kadedaks. Mulle on alati tundunud, et ta on üks neid väheseid õnnelikke inimesi, kes on tõesti vaba. Ses mõttes, et teeb seda, mida tahab. Kui tahab, siis kirjutab raamatu. Kui tahab, teeb muusikat või juhib telesaadet. Kui soovib minna poliitikasse, siis lähebki ja tuleb sealt ka enda sisetunde järgi ära, mitte ei jää pikaks ajaks ennast ja rahvast kurnama. Vaba inimene.
Ja kõik, mida ta teeb, näib rohkemal või vähemal määral õnnestuvat. Sel nädalal esitleb ta oma värsket raamatut.
Nii hull see kindlasti pole. Mu raamatus, mis kohe ilmub – hakkan nüüd product pitch’i tegema –, kirjutan, milles see tegelikult seisneb. Praegu näed sa mind söömas pirukat, pagana croissant’i, mis tegelikult on surm. Seda ei tohiks süüa. Aga kuna praegu on jube närviline aeg… Teatud nõrkushetkedel, kui on jube palju tööd ja rassimist ning seetõttu stressi, kujutan ette, et saia söömine natuke leevendab seda kõike. Tegelikult muidugi ei leevenda. Eks ta ole enda petmiseks välja mõeldud vabandus süüa midagi head. Aga üldiselt ei söö ma saia, ei söö põhimõtteliselt nisutooteid. Liigun rohkem, et tõesti elada võimalikult kaua ja näha oma lapsi üles kasvamas. Mis puudutab üksnes juurikate söömist ja meeleheitlikku joogatamist, siis see on muidugi äärmus.
On küll, absoluutselt. Aga selles raamatus teen ma selle žanriga – vähemalt üritan teha – midagi samasugust, nagu tegin raamatuga „Musta pori näkku” eluraamatute pool. Sel ajal kui „Musta pori näkku” ilmus, olid elulooraamatud vägagi selgete-kindlate žanritunnustega. Ma tahtsin seda žanri natuke teistmoodi katsetada. Uue raamatuga on täpselt sama lugu.bMulle üldiselt meeldib eneseabiraamatuid lugeda. Meie ettekujutus selle žanri raamatutest on täis mingisugust esoteerikat ja sellist teeme-hingele-pai-tüüpi jama. Tegelikult ei taha öelda, et jama, sest küllap saavad paljud sellest kõigest reaalselt abi. Aga meie oleme küüniliste 40. eluaastates meestena harjunud seda mingiks esoteeriliseks jamaks pidama.
Tegelikult on eriti Ameerikas selles žanris tulnud esile väga tugevad uue laine tegijad. Vaimukate meeste ja naiste kirjutatud teravmeelsed, naljakad ja väga praktilised asjad. Ja mulle tõesti meeldib neid lugeda.

Vaata, ma kardan lendamist. Kuidas sellega toime tulla? Ühesõnaga, ses raamatus on üsna palju sellist praktilist kaasavõetavat kraami. Tihtilugu on need soovitused justkui iseenesestmõistetavad, aga tihti me ei tulegi esimese hooga iseenesestmõistetavate asjade peale.
Tahtsin kirjutada. Ma kirjutangi asju selle pärast, et tahan seda teha. Mulle meeldib kirjutada, arvan, et kirjutamine on… Selle protsessi käigus tunnen ennast hästi. Loomulikult on selles ütlemises väga palju enesekesksust – ma kirjutan selleks, et end hästi tunda! Kuid kui veel mõni inimene seda raamatut lugedes ennast hästi tunneb, on see boonus.
Seda ja teist. Kirjutan oma probleemid lahti, räägin oma probleemidest. Mind ju kutsutakse tihti igasugustele konverentsidele, sest on tekkinud kujutlus, justkui oleksin väga edukas inimene. Aga tegelikult on kõik juhtunud ikkagi tohutu hulga probleemide, vajakajäämiste ja puuduste kiuste. Ma räägingi neist probleemidest ja sellest, kuidas olen nendega toime tulnud.
Ja tahaks arvata, et inimestel on seda lugedes sama lõbus kui „Musta pori näkku” lugedes. See pole, jumala eest, miski „Musta pori näkku 2”, aga mõtteliselt jätkab siiski sealt, kus „Musta pori näkku” lõppes. Kui meenutada, olin seal sisuliselt 21-aastaselt mingis mõttes lihtsa valiku ees: kas joon veel pool aastat ja lõpetan, nagu paljud mu toonased joomingukaaslased on lõpetanud, või jään elama.
Muidugi olen. Kui kukub läbi, on paha lugu. Aga mul on neid kogemusi elu jooksul olnud nii palju, et oskan sellega arvestada. Või mis ma nii väga arvestan. Tuleb, mis tuleb, ega sellepärast elu seisma ei jää. Siis tuleb järgmine raamat, siis ülejärgmine raamat… Nii see elu käib.
Ei-ei. Tõsi on, et uues raamatus on mõned episoodid ka sellest ajast. Kirjutan ka nii mõnestki asjast, mida poliitikuna ja riigikogus olles kogesin. Aga kirjutada tervet raamatut poliitikast… Siis peaks olema võimalik väita, et seal juhtub midagi nii põnevat. Probleem on selles, et poliitikas, vähemasti riigikogu tasemel, ei juhtu mitte midagi eriti põnevat.
Jah, aga kes viitsib lugeda 400 lehekülge mingi venna sisekaemust, enesehaletsust, nukrust ja… Nii palju kui sellest perioodist oli võimalik kirjutada, kirjutasin sellesse raamatusse. Võib-olla on kunagi mingis seriaalis või muus võtmes riigikogust saadud kogemus kaasavõetav. Eraldi raamatut minu aastast riigikogus... Seal pole midagi kirjutada. Ja kes seda lugeda viitsiks?
Ma ei olnud sugugi lihtsameelne. Vastupidi, arvan, et teadsin suhteliselt hästi, missugune see maailm on. Muidugi, väga paljud asjad üllatasid mind seal, aga siiski sain üldiselt üsna hästi asjadest aru. Tahtsin ja siiralt lootsin, et mul õnnestub selles maailmas ennast kuidagi kehtestada. Aga see ei õnnestunud mul. Ja ongi kogu lugu.
Jaa. Olen nõus. Küsimus on selles… Muidugi võib väita, et see oli kohutavalt egoistlik otsus.
Teisest küljest arvan, et valija ja ühiskond võidab tervikuna rohkem, kui riigikogus on inimesed, kes seda tööd tehes põlevad ning tahavad ja oskavad seda teha. Paradoksaalsel kombel on inimesed tihtipeale mures ja kurdavad, et riigikogus on kõik nii ebakompetentsed, aga kui see ebakompetentne ära tuleb, siis küsitakse: oot-oot-oot, miks ta nüüd siis ära tuli?
Mingis mõttes on lausa hämmastav, kui vähe see inimesi tegelikult kotib või huvitab. Riigikogus olles tundub pidevalt, et kõik vahivad, suu ammuli ja silmad pärani, mida kõike sa seal teed. Tegelikult ei koti see mitte kedagi. Nii et ei mingit raamatut sel teemal.
Mingisugune punk või revolutsioon on mind alati huvitanud. Arvasin riigikokku minnes ja arvan siiamaani, et see oleks tegelikult ühiskonnale vajalik.
Võib-olla päris selles polegi asi. Võib-olla on probleem selles, et seal sees olles näed, et see jutt, mida reformikad räägivad – neile alternatiivi pole –, vastab suures osas tõele. Ma võib-olla ei peaks seda ütlema, aga kui mõtled, et okei, lööme n-ö tsaari maha, siis – kes asemele tuleb? Vaatad neid fraktsioone ja inimesi koridorides… Väga raske. Eriti selle olemasoleva matemaatika korral.
Ei olnud. Kui palju sa jälgisid neid fraktsioonide koosolekuid? Need kaks-kolm kõnet aastas, tead, seda on ikka vähe. Kui sa tead, et suudad mingis teises valdkonnas või positsioonis samu asju kuidagi teistmoodi, suurema põlemisega teha… Praegu teen oma telesaadet ja väidan, et olen selle viie telesaatega saatnud korda kümme korda rohkem kui terve aastaga riigikogus.
Vilumusega. Absoluutselt!
Ei, seda ma ei ütle. See periood oli ju omamoodi huvitav. Oleksin hea meelega neil koosolekutel istunud ja kuulanud, millest see poliitiline loogika või gambiit siis ikkagi koosneb. Aga ma ei tunne ka mingit tohutut kurbust, et ei osalenud. Mulle meeldib olla, kes ma praegu olen.
Ei, päris nii ei ole. Ma pole kordagi mõelnud, et võtaksin nüüd klaasi. Ma saan aru, millele sa viitad. Tõsi, elus on olnud väga raskeid olukordi, aga olen neist mingite teiste asjadega üle saanud.
Kas mõõdutundetu ülesöömisega, nagu maandan praegu stressi saiadega, või suitsetamisega – huvitaval kombel. Ma ei ole muidu suitsetaja. Aga see on selline hea pahe või patt, kuhu vahel hetkeks langeda.
Kuid see juhtub tõesti siis, kui on tõsine must auk ja muda ja paha lugu… Ja ega suitsetamine ei tee olukorda sugugi paremaks. Ikka hullemaks.
Isikliku elu keerdkäigud, millest on nüüd õnneks palju-palju aastaid möödas. Inimsuhted ja mahajätmised ja... niisugused asjad.
Su blogi lõppeb poliitikast lahkumise avaldusega. Rohkem pole ridagi. Miks?
Sest ma olen suvi läbi kirjutanud. Kirjutanud, kirjutanud, kirjutanud... Tegelikult olen sel aastal kirjutanud kolm asja. Olen kirjutanud 400-leheküljelise raamatu, mis oli üsna suuremahuline töö. Siis kirjutasin näidendi, mille üks projektiteater minult tellis ja mis tuleb vist järgmise aasta märtsis välja. Ja olen kirjutanud ka Hendrik Sal-Salleri selle aasta lõpus ilmuva raamatu. See ei tule päris elulooraamat, vaid pigem justkui elulugu, kus on natuke laulutekste ja hästi palju pilte. Lõin selles n-ö ghostwriter’ina kaasa.
Ühesõnaga olen sel suvel lihtsalt nii palju kirjutanud, et füüsiliselt pole olnud aega blogisse kirjutada. Selle üle olen kurb. Aga küllap ma ühel hetkel sinna ka midagi kirjutama hakkan.
Kas Sal-Sallerist kirjutades avastasid midagi uut ka enda kohta?
Nii mõnigi asi tuli meelde. See, et mingid väiksed asjad, esimesed väiksed sammud, väiksed kontserdid kusagil kultuurimajas või mingis kooli aulas olid tagantjärele vaadates ikkagi palju suuremad ja suurema entusiasmiga tehtud kui hilisemad kontserdid lauluväljakul.
Olen ikka. See pole minu igapäevane tegevus, aga on inimesi, kes – no lausa pidupäevakõnesid pole minult tellitud – on tellinud artikleid. Mõni on kirjutanud raamatu, olen lugenud ja andnud nõu, mida võiks ringi teha ja kohendada. Sellist asja on olnud. Aga see pole igapäevane tegevus.
Ei ole, aga usun, et võiksin kirjutada väga hea matusekõne. Olen üsnagi valmis pisaraid kangutama, kui vaja.
Ma ei usu eriti sellesse filosoofiasse, et kui tuleb vaim peale, siis kirjuta.
Mina olen kirjutanud nagu… William Somerset Maugham vist ütles umbes nii: „Kirjutan siis, kui inspiratsioon peale tuleb, aga õnneks tuleb inspiratsioon peale igal hommikul kell üheksa.”
Loogika ongi selles, et istud maha, hakkad tööle ja tuleb. Ei pruugi kohe tulla, võib võtta tunnike aega, võib võtta kaks või isegi kümme lehekülge, aga ühel hetkel see õige asi tuleb. Tuleb igal juhul. Aga päris kindlasti ei tule midagi, kui asjaga ei tegele.
Ma olen õudne ärakustuja. Ma jään tavaliselt kell kümme magama. Minu jaoks on väga keeruline minna vahel Singer Vingeriga mingis ööklubis kell kaks öösel lavale. Mu bioloogiline kell tahaks, et oleksin selleks ajaks vähemalt kolm tundi maganud. Olen laval justkui sügavas unes, see on kohati päris õudne.
Ega neil öistel mängudel ei olegi mingit naudingut. See pole mingi saladus. Seda räägivad kõik, kes ööklubides kell üks-kaks öösel lavale peavad minema. Pole nauding meie jaoks ega tegelikult ka publiku jaoks, sest publik on tavaliselt selleks ajaks silmini juua täis. Nauding võib see olla ööklubi pidaja jaoks, sest inimesed joovad bändi oodates baaris kümnekordse juurdehindlusega viina.
Täpselt niimoodi ongi. See on muidugi ka töö, ega ma varja. Raske on ette kujutada, et 30 aastat ühtesid ja samu lugusid ja mõnda uut lugu mängides on see ikka veel tohutu loomepalang. Eks see on ikka töö, lisateenistus kõigile meile. Aga tore on ju sõpradega, kellega oled 30 aastat bändi teinud, sõita bussiga, rääkida juttu, vaielda, jaurata… See on tore.
Sellest on ikka üksjagu möödas. Raadio 2-s tegin kunagi ja päris 1990-ndate alguses ka lühikest aega Vikerraadios.
Mina üldiselt ei kuula raadiot. Või, ütleme, kuulan harva. Autoga sõites ja pikemat jalutuskäiku tehes kuulan pigem audioraamatuid. Raadio on väga lahe ja raadiot teha oli väga lahe, aga jah, ise ma suur raadiokuulaja pole. Muide, ei ole ka suur telerivaataja.
Asi pole põhimõttes. Eks ma veidi ikka vaatan – seriaale, filme ja uudiseid. Jälgin suure huviga, mis Ameerikas toimub.
Noh, siin pole küsimustki – Clinton.
Aga tead, mingi 1% või koguni 1,5% minust loodab, et Trump võidab. Selleks et näha, mis siis saab. Praegu siiski tundub, et see jääb ära.
Oleneb, mida vabaduseks pidada. Taavi Eelmaa on öelnud, et vaba inimene on see, kellel pole kella käe peal. Mul, nagu näed, on. Ilmselt ma päris vaba ei ole.
On jah õnnestunud üldiselt teha asju, mis mulle meeldivad. Selles mõttes on mul muidugi vedanud. Aga annan endale seejuures iga päev aru, et nii ei pruugi alatiseks jääda. Kõik võib suvalisel hetkel muutuda. Ma mõtlen vähemalt korra nädalas Gunnar Grapsile, kes oli ju omal ajal vaba. Oli inimene, kes võis ju teha, mida tahtis. Aga ühel hetkel asjad muutusid. Ta suri sisuliselt vaesuses. Vaevalt et kuskil Võru kultuurimajas Ace of Base’i plaatide keerutamine, mida ta lõpuks ju tegigi, oleks olnud miski, mida ta väga tahtis.
Neid inimesi ikka on. Vaata, Graps sümboliseerib minu jaoks seda pidevat ora perses, kui nii võib öelda, et kõik ei pruugi jääda nii, nagu on. Sul võib praegu olla kõik jube hästi, aga kümne aasta pärast ei pruugi enam sugugi nii olla. Ja loomulikult mõtlen ma oma isale, kes oli ju väga edukas kirjanik ja puha… Ühel hetkel aga tuli haigus ja elu võttis hoopis teistsuguse pöörde kogu meie perekonnas, kogu meie suguvõsas. Mu isal oli insult, ikka väga-väga ammu. Ja viimased 15 aastat või isegi rohkem oli ta halvatud. Loomulikult muutub kogu perekonna dünaamika tundmatuseni, kui sul on üks inimene, kes ei saa hästi ise kempsu, keda tuleb aidata ja kelle eest tuleb pidevalt hoolitseda. Mu ema oli pikki aastaid ikkagi isa personaalne põetaja. Loomulikult mõjutas isa haigus pere dünaamikat ja seda, millised me tänapäeval oleme.
Kui isa suri, olin ma üsna täiskasvanud. Olin abielus oma esimese abikaasaga. Muidugi oli väga kurb, kahtlemata väga kurb. Mul oli ses mõttes hea meel, et ta nägi ära, et ma sain jalad alla. Ma olin ju jõledam tinamees. Tema oli ka, aga ma üritasin teda igal võimalusel üle trumbata. Olin kõva tsüklimees. Sisuliselt neli aastat jutti. Aga ta nägi, et ma tulin sellest kohutavast olukorrast välja, ja selle üle on mul hea meel.
Seda, et ma ise olen keegi, tajusin siiski veidi varem. On ju minuvanuseid inimesi, kellel on isad veel elus, aga kes on ka ammu tajunud, et peavad ise keegi olema. Ei pea tingimata isa surma ootama, et sellest aru saada. Aga see on muidugi individuaalne. Mul on ka tuttavaid – tõsi, Ameerikas –, kes piltlikult öeldes avasid šampanjapudelid, kui neil isa suri. Suhted võivad olla väga erinevad.
Arvan, et ikka oleks. Aga tont seda teab.
Eks ta oli ju ema kohta sama avameelne. Ja emal sellega probleeme ei olnud, arvan, et ka isal poleks olnud.
Kukerpillide „Oi külad, oi kõrtsid” (Hando Runnel / Toomas Kõrvits – toim) on üks selline lugu. Minu jaoks võtab see laul oma tohutus kurbuses ja mingisuguses teatavas romantismis kokku eestluse, mis ju sageli ongi natuke külast külla ja kõrtsist kõrtsi jõlkumine.

Mulle meeldivad lüürilised lood, pigem sellised kurvakesed. Mulle ei meeldi õnnelik muusika.
Õnnelik muusika on näiteks igasugused Ladina-Ameerika reipad rütmid, mida ma kuidagi patoloogiliselt ei talu. Saan hiilgavalt aru, et inimestele võib selline muusika väga meeldida, aga mina ei suuda seda taluda. Igasugune muusika, mis üritab kuidagi nalja teha, on minu jaoks täiesti tülgastav.
Viimastel kuudel vähem. Suvel oli pere seal, aga mina istusin Tallinnas ja kirjutasin. Pere kõrvalt iga päev kirjutada on ikka väga-väga raske.
See on muidugi tõsi. Eks siis tuleb mõistlik balanss leida. Eesti on õnneks nii väike, et… Mina pole kunagi sildu põletades läinud. Mul on alati olnud Tallinnas mingi koht ja on praegugi. Ja on maakoht. Tõsi on see, et riigikogust lahkudes tegin terve too suvi roppu tööd ning me jagasime nii ära, et naine oli lastega maal ja mina pigem Tallinnas. Oleks võinud ka vastupidi olla, aga see oleks võib-olla pisut sõge olnud. Lastel on ju tore suvel maal olla. Töötegemise pärast ei olnud mul võimalik nendega suvel väga palju koos olla.
Meil on üks väike plaan, aga… see on veel nii plaan, et sellest on vara rääkida.
No ega ma nüüd nii ära ka tema jaoks ei kao. Meil ei ole sellel pinnal suuri eriarvamusi ega konflikte olnud. Talle ju meeldib lastega tegeleda ning see on suurem ja tähtsam töö kui see, mida mina teen. Tõsi on see, et millegi eest tuleb paraku neid kuradi mähkmeid osta. Ja nii see käib.
Ei. Tähendab, päris nii ka ei ole, et üldse ei suhtle. Ütleme siis nii, et ei tea, et oleksin oma eelmiste abikaasadega mingis tohutus tülis, aga eriti me ei suhtle. Kuid see ei puuduta ainult abikaasasid. Mul on eri eluperioodidel olnud palju sõpru, kellega olen väga tihedalt seotud olnud, ja ka nendega ei suhtle.
Inimesi, kellega ma tõesti suhtlen, on üsna vähe. Nii palju, kui väljaspool tööd aega on, suhtlen pigem oma perega. Ja ega suurt tahagi kellegi teisega väga suhelda.
Lõpetas kevadel inglise kolledži ja õpib praegu Tallinna ülikoolis inglise filoloogiat.
Eks ta ju ikka küsib üht-teist. Olen kõik oma pillid ja karbid ja võimud ja muu kola, mis on aastatega kogunenud, talle andnud. Las kasutab seda sihtotstarbelisemalt. Mul on Singer Vingeriga esinemas käies vähem vaja. Kontsertidel käin ka vahel, kuigi seda on väikeste laste kõrvalt keeruline sättida.
Minu enda elus ei häiri mind mitte miski. Üldiselt on muidugi palju asju, mis võiksid mind kuidagi platooniliselt häirida, aga olen otsustanud – arvan, et see oli eelmise aasta suvel –, et ei lase ennast sellest kõigest häirida. Läheksin muidu lihtsalt hulluks.
Just nimelt. See on üks seda eesmärki täitev taktika. Kui sa lased kõik need mured endale naha alla, lased ennast kõigest jõledalt häirida, siis sa lihtsalt ei ela nii kaua, kui loodad. 
„Hukkunud Alpinisti hotell”
Mihhail Lermontovi „Meie aja kangelane”
Black Sabbath
Mulle meeldivad lihtsad asjad, meelelahutus
Google Keep, Scannable, Ulysses
Need kohvikud asuvad välismaal. Mitte sellepärast, et mulle Eesti kohvikud ei meeldi. Aga lääne kohvikutes õnnestub mul olla täiesti tavaline anonüümne jobu, keda keegi ei tea.
Abikaasa"
"06.12.2018, 20:30",kultuur,https://epl.delfi.ee/artikkel/84666553/tartu-elektriteatri-tegijad-hea-film-ei-ole-uhekordseks-tarbimiseks-ja-unustamiseks,Tartu Elektriteatri tegijad: hea film ei ole ühekordseks tarbimiseks ja unustamiseks,"Elo Vilks, Andres Kauts, Mihkel Salk ja Siim Angerpikk teevad kõik, et Elektriteatri programmis ei oleks ainult filmid. Kui tuleb mõte katta ekraaniesine põrand muruga, siis kes takistab? Või miks mitte teha toidukino, näidata filme metsas või vanas tuletõrjedepoos, tuua kinosaali suur karvane Totoro või korraldada viiesajale inimesele „Sipelga 14” vabaõhuseanss.
Oma ruumid on Elektriteatril olnud ainult veidi üle aasta, ehkki kino tegutseb 2011. aastast. Pikka aega jagas kino Laial tänaval ruume Tartu Uue Teatriga. Kinosaal tuli päevast päeva maha võtta ja siis taas üles ehitada. „Iga kultuuritöö algab ja lõpeb transaga,” nendib Angerpikk. Eelmise aasta 10. oktoobril toimus aga esimene seanss päris oma saalis, endises Tartu ülikooli kirikus aadressil Jakobi 1. Energia läheb nüüd täies mahus programmi alla. „Kui midagi paremaks teeme, siis see jääb paremaks,” on Kauts rahul.
Elo: Käid festivalil, avastad, keegi soovitab… Aastatega on tekkinud kogemus, mis võiks publikule rohkem huvi pakkuda. Sinna vahele paneme asju, mis endale väga meeldivad. Püüame võimalikult palju näidata kodumaiseid filme, eriti dokumentaalfilme. Siia jõuab enamik arthouse-kino filme, suurematest Hollywoodi filmidest valime need, mis endale huvi pakuvad, millel on mingi vint. Ja siis on „kõik on võimalik” maailm.
Andres: Vahel on mingid teemad liikvel. Kellelgi on aastapäev, midagi on ühiskonnas õhus…
Elo: Näiteks jaanuaris tuleb programm „Linnad filmides”, mida kureerib Kadri Lind. Oleme varem näidanud filme linnadest, nüüd tundus, et võiks seda teha kontsentreeritumalt ja lisada programmi ka poeetilisemaid filme.
Andres: See tundub nii normaalne. Filme tuleb väärtustada. See, et režissöörid käivad, on nii meile kui ka publikule palju andnud. Need ei ole väikesed konksud, režissöör ei ütle lihtsalt paar sõna tervituseks, vaid me püüame ikkagi filmi sisse minna. Tegime Bergmani retrospektiivi ja kui see läbi sai, tellisime enda jaoks 40 filmi veel… Tihti näeme, et kõige paremad programmid või seansid on sellised, kus avastame veel kaks aastat hiljemgi, kuidas see on meid või kellegi teise tööd mõjutanud.
Mihkel: Tarbimine on halva maiguga sõna, aga tahame propageerida teadlikku vaatamist. Maailmas toodetakse nii palju asju alates plastkõrtest ja lõpetades filmidega. Kui tarbid valimatult, siis kaob fookus. Aga hea film ei ole ühekordseks tarbimiseks ja unustamiseks. Kino meeskond peab seisma põhjuste eest, miks need filmid on erilised.
Andres: Me peame selgitama, miks sa pead kaks tundi oma elust mingi filmi alla kulutama ja pärast seda filmi veel endaga kaasas kandma.
Andres: Enam peale ei maksa, jääme ellu. Ära tasub see pigem emotsionaalselt, finants on selleks, et ellu jääda. Tundub, et jääme.
Elo: Ma ei ole seal veel käinud, aga New Yorgis on üsna uus kino Metrograph. Nad teevad programmis julgeid valikuid, näitavad segamini uut ja vana. Veel on seal raamatupood ja kohvik, nii et pärast filmi saad veel mõneks ajaks sealsesse keskkonda jääda.
Andres: Minu üks lemmikuid on Orioni arhiivikino Helsingis. Seal võib samal päeval vaadata 1960-ndate mustvalget detektiivilugu, 1980-ndate 3D-filmi filmilindilt ja eelmiste aastate filmifestivalide võidufilme. Üks väga armas kino on Riias, Bize korterikino.
Elo: Sinna mahub 40–50 inimest, see on väga hubane. Läheks justkui koju.
Mihkel: Berliinis on kino B-ware! Ladenkino. Seal on kolm saali, pood ja laopinnake ning see meenutab väikest labürinti. Esmapilgul ei oskaks sellisesse madalasse ja sopistatud ruumi küll kino kujutleda. Berliini boho vibe on igal pool õhus, kontrast hiiglasliku läikiva kaubanduskeskuse saaliga on tohutu. Lähed natuke haisva diivani peale odavat õlut jooma, et vaadata üsna väikeselt ekraanilt kehva heliga filmi. Selles on lihtsalt nii tugev sisemine põlemine.
Elo: Berliinis on ka nõukahõnguline kino International. See asub Karl Marxi alleel, üle tee on kohvik Moskva. Seega astud korraks teise ajastusse.
Andres: Viimastel aastatel on justkui arthouse-kinode renessanss. Kogukonnakinosid tuleb üha peale, ehkki kasvavad ka kobarkinod.
Mihkel: Väga hea. Nii dokumentaal- kui ka mängufilmide poolest, dokumentaalfilmi paremik on isegi ees. Jaan Tootseni filmi Vello Salost sõideti siia vaatama üle Eesti.
Andres: Eesti dokumentaalid on minu meelest alati väga tugevad olnud, aga nüüd on suurenenud ka publiku huvi.
Elo: Väga tugev oli näiteks „Ahto. Unistuste jaht”, Jaanis Valk on sellest ka korduvalt rääkimas käinud. Tohutult huvitav on seegi, kuidas seda tehti.
Siim: Ahto reisis umbes poolteist aastat, aga Jaanis tegi filmi kümme aastat. Või teine näide. Vincent van Gogh jõudis maalida kaheksa aastat oma elust ja teha 800 maali, aga animafilmis „Armastusega Vincent” tehti kuus aastat ja selle jaoks maaliti 800 lõuendile 65 000 maali.
Elo: Selle aasta veebruaris toimus siin Tartu kultuurikandja auhinnatseremoonia. Olime korraldajad, nii et enne selle algust möllasime ja pühkisime põrandaid, siis tuli pidulikud riided selga panna ja ühtlasi lavale minna, sest juhtus, et saime isegi kultuurikandja tiitli.
Mihkel: Tegime Aparaaditehase välikinos „Sipelga 14” seansi. Ehkki sarja näeb Kanal 2 lehelt ja YouTube’ist tasuta, oli kohal 500 inimest. Kõik olid hästi heas tujus. Kui esimest korda tuleb ekraanile Mürka Perse ja ühest servast hakkab naer kõlama ja levib lainena üle platsi… Publiku reaktsioonid annavad jõudu oma asja edasi teha.
Elo: Paralleeli saab tuua näiteks Berliini festivaliga, mille suurtes saalides võimenduvad publiku reaktsioonid tohutult, sest saalis on tuhat inimest, kes korraga naeravad või nutavad.
Elo: Ühisvaatamine ja emotsioonide võimendumine on kindlasti üks osa sellest.
Mihkel: Kinos investeerivad inimesed 100% oma energiat filmi, kodus lähed vahepeal võileiba tegema, siis paitad kassi, vaatad natuke telefoni ja juba ongi kümme minutit katkestust ja filmiga end enam haakida ei pruugi. Kinosaal mõneti justkui kohustab sind istuma ja vaatama, aga see on meeldiv kohustus.
Eelseisev nädal Tartu Elektriteatris
 
Reede, 7.12 – „Dogman” ja „Maja, mille Jack ehitas”
Laupäev, 8.12 – „Suspiria”
Pühapäev, 9.12 – „Talvelugu” ja „Suur maalritöö”, vaba akadeemia: „Fellini Casanova”
Esmaspäev, 10.12 – „Eia jõulud Tondikakul”
Teisipäev, 11.12 – „Seltsimees laps” ja „Poevargad”
Kolmapäev, 12.12 – „Püha Bernardi sündikaat” ja „Tüdruk”
Neljapäev, 13.12 – „Isa Guy” ja „Armastusega Vincent”
Reede, 14.12 – „Noored kotkad”"
"26.08.2019, 00:05",uudised,https://epl.delfi.ee/artikkel/87224815/tallinna-linnaruum-soosib-autosid-mitte-jalakaijaid,"Tallinna linnaruum soosib autosid, mitte jalakäijaid","Kõige halvemas seisus on uuringu järgi Mustamäe, Lasnamäe ja Kristiine linnaosa elanikud, sest neis linnaosades on parkimiskohtade all palju rohkem ruumi kui seda jääb jalakäijate kasutusse. Näiteks Mustamäel on parkimisruumi ette nähtud 849 690 ruutmeetrit, kuid jalakäijatele mõeldud ala on poole väiksem ehk 413 159 ruutmeetrit. Kõige jalakäijasõbralikum linnaosa on Pirita. Seal jääb jalakäijatele liiklemiseks 481 187 ruutmeetrit ning parkimisalade alla 416 700 ruutmeetrit. Parkimiskohad võtavad kõigis linnaosades peale kesklinna rohkem ruumi kui kontorid. Küll aga on Tallinnas elamuid pindala poolest rohkem kui parkimiskohti.
Uuringu korraldanud linnaagentuuri SPIN Unit kaasasutaja ja direktor Damiano Cerrone ütles, et uuringuga taheti välja selgitada, mida parkimine pealinnas endast üldse kujutab, kus asuvad parkimiskohad ning mida auto omamine ja kasutamine linnas kaasa toob.
See, kas nii suur parkimiskohtade hulk on probleem, sõltub Cerrone sõnul sellest, millist linna luua soovitakse. „Kui linn on mõeldud autode jaoks, siis see pole probleem, kuid kui linn on mõeldud eeskätt inimestele ning äridele, siis võtab parkimine liiga palju ruumi,” selgitas Cerrone.
Maanteeameti liikuvuseksperdi Mari Jüssi sõnul on see, kas jätta rohkem ruumi parklatele või kõnni- ja jalgrattateede jaoks, prioriteedi küsimus. „Kas on olulisem see, et sada inimest saaksid tänaval autot parkida või see, et terve tänavalõik oleks mitmele tuhandele inimesele jalgrattaga sõidetav?” tõstis Jüssi esile peamise dilemma.
Tallinna transpordiameti projektijuhi Liivar Lutsu sõnul tehti Tallinnas parkimisuuring viimati 2006. aastal. Praeguse uuringuga soovib linn välja selgitada, kas ja milliseid muudatusi Tallinna parkimine vajab. Teadmistepõhine lähenemine aitab otsustamisele kaasa. Luts sõnas, et uuringu eesmärk on anda liikuvusalane panus Tallinna strateegiasse 2021+.
Cerrone sõnul on Kesklinna parkimiskohtade arv hullumeelne. „Peamine probleem on see, et kui linnas on palju parkimiskohti, siis hakkab rohkem inimesi ka autot kasutama. See annab inimestele mõista, et tulge autoga,” selgitas Cerrone.
„Nii palju kui vaja, aga nii vähe kui võimalik,” võttis Jüssi kokku optimaalse parkimiskorralduse. Tema sõnul peaks eelistatud olema lühiajaline parkimine, et autot ei hoitaks linnatänaval pikka aega. Ta lisas, et parkimiskoha ehitamise ja hooldamise eest makstav hind peaks võimalikult palju olema kasutaja, mitte ühiskonna kanda. „Siis tekib ka motivatsioon isikliku auto asemel ühistsõidukeid kasutada,” leidis Jüssi.
Jüssi ütles, et elumajade läheduses on parkimine hädavajalik, kuid suurte kontorite juures ei peaks see olema liiga lihtsaks tehtud. „Mitte nii, et tööle minnes saab inimene autot tasuta lähedal hoida. See on tohutu linnaruumi raiskamine ja igati õiglane on parkimine tasuliseks muuta,” sõnas Jüssi.
Cerrone hinnangul on oluline arvesse võtta ka seda, et parkimiskohad võtavad ruumi ära rohealadelt ja kõnniteedelt. „Probleem pole lihtsalt parkimiskoht üksi, vaid see, millelt ruumi varastatakse,” ütles Cerrone.
Ta toonitas, et autot kasutavad inimesed päevas väga vähe, peamiselt vaid selleks, et sõita tööle või sealt lahkuda. Ülejäänud aja seisavad autod kasutult parklas. „Parkimiskoht ei too ka linnale sellist tulu, nagu võiksid tuua elanikud maksude kaudu. Parklad annavad võimaluse linna liikuda neile, kes elavad väljaspool,” ütles Cerrone.
Üks võimalus olukorda lahendada oleks laiendada uute parklate funktsioone. „Näiteks võiks ehitada kolmekorruselise parkimismaja, mille viimasele korrusele oleks rajatud jalgpalliväljak. Kui on vaja ehitada uusi parkimiskohti, siis võiksid need vähemalt olla multifunktsionaalsed, et me ei raiskaks maad asjatult,” selgitas Cerrone.
Parkimiskohtadest alles jäänud maa-ala saaks samal ajal rakendada senisest otstarbekamalt. Cerrone sõnul oleks Tallinnas vaja hästi organiseeritud avalikku ruumi, mida saaks kasutada nii talvel kui ka suvel. Talvine ilm mõjutab paratamatult seda, kuidas linnaruumi kasutatakse. Cerrone väitel annavad head eeskuju avaliku ruumi mõistlikuks kasutamiseks nii talve- kui ka suveajal Põhjamaad. Näiteks Stockholmis pakkusid firma Utopia Arkitekter arhitektid välja, et linnas võiks olla aasta ringi kasutatav sisepark. Park koosneks mitmest munakujulisest klaasist ja puidust kuplist, mis on soojad ja rohelust täis ka külmadel talvekuudel.
Cerrone leidis, et paljusid parkimiskohti ei pea ilmtingimata muutma millekski muuks, vaid neid saab kasutada näiteks ühissõidukite, taksode, üürijalgrataste või tõukerataste tarbeks. Kui võtta kümnest parkimiskohast ära kolm, saab nende asemel edendada ühistranspordiliiklust või lubada parkida renditõukeratastel.
„Ma lootsin uuringut tehes enim, et suudame selgeks teha, et parkimine pole ainult auto peatamine, vaid see on tegelikult laiem linnaplaneerimise probleem,” ütles Cerrone.
Ta märkis, et praegune parkimispoliitika mõjutab ka korterihindu, sest parkimiskoha peab ostma ka inimene, kes parkimiskohta tegelikult ei vajagi. „Isegi siis, kui sul autot ei ole, pead sa parkimiskoha eest maksma,” sõnas Cerrone.
Ka Jüssi ütles, et praegune parkimisnormatiiv muudab elamispinnad kallimaks. Jüssi sõnul on see nõiaring, sest noored pered ei saa ühelt poolt lubada endale linnas kallist korterit ja otsivad eluaset linnast väljapoole, see aga muudab nad autost sõltuvaks.
Uuringu tellis SPIN Unitilt Tallinna transpordiamet ning seda on ametile ka juba esitletud. Cerrone sõnul ei saa eeldada, et linnas toimuksid kohe järsud muutused, vaid eeskätt on vaja head strateegiat ning Tallinna linnavalitsuse erinevad osakonnad peaksid edaspidi koostööd tegema, et luua ühine strateegia, mis hõlmaks ühistranspordi korraldust, linnaplaneerimist ja parkimist. Ta lisas, et parkimiskohti pole ilma midagi asemele loomata võimalik lihtsalt vähendada, sest ka see võib kujuneda probleemseks. „Kui parkimiskohti vähemaks võtta, peab linn välja pakkuma alternatiivse variandi, näiteks hea ühistranspordiühenduse või paremad kõnniteed,” ütles ta.
SPIN Unit kohtub linna esindajatega sel nädalal. Cerrone usub, et koostöö, strateegia ja kommunikatsiooni abil saab olukorda Tallinnas märkimisväärselt parandada.
SPIN Unit on Tallinnas varem korraldanud ka teisi uuringuid. Näiteks projekti metaLINN kaudu uuriti kolme elementi: ligipääsetavust linnaruumile; tegevusi, mida inimesed Tallinnas eelistavad ning Tallinna kinnisvara ja sotsiaalseid väärtusi.
Cerrone soovis pärast urbanistika magistrikraadi omandamist teooriat praktikas rakendada. Tema sõnul on lõhe teooria ja praktika vahel sageli suur. „SPIN Uniti eesmärk on seda lõhet vähendada,” kinnitas ta."
"19.06.2020, 00:05",valismaa,https://epl.delfi.ee/artikkel/90208729/kaheksa-koige-porutavamat-vaidet-trumpi-julgeolekunouniku-raamatust,Kaheksa kõige põrutavamat väidet Trumpi julgeolekunõuniku raamatust,"Donald Trumpi endine julgeolekunõunik John Bolton esitab peagi eesti keeles ilmuvas mälestusteraamatus „Tuba, kus see kõik juhtus” („The Room Where It Happened”) presidendi kohta ohtralt skandaalseid väiteid, nagu selgub avaldatud katkenditest. Muu hulgas väidab Bolton, et Trump palus Hiinal kasutada majanduslikku mõju, et teda tänavuste valimiste ajal aidata, ja üritas peatada kriminaaluurimisi, et sõbralikele riigijuhtidele teenet osutada.
Valge Maja on üritanud Boltoni raamatu avaldamist kohtulikult peatada. Ent järgmisel nädalal ilmuv raamat on juba lekkinud ajalehtedele New York Times ja Washington Post, kes on selles sisaldunud väiteid ümber jutustanud. Üks katkend ilmus ka ajalehes Wall Street Journal.
Ilmunud katkendi järgi palus Trump Hiinal kasutada majanduslikku mõju, et aidata tal tänavusi valimisi võita. Bolton meenutab jutuajamist, kus Trump arutas Hiina presidendi Xi Jinpingiga USA-s valitsevaid Hiina-vastaseid hoiakuid. „Ootamatult pööras Trump vestluse lähenevatele presidendivalimistele, mainides Hiina majanduslikku võimu ja paludes Xil tagada, et ta võidab,” kirjutab Bolton. „Ta rõhutas, kui tähtis on talle põllumeeste toetus ja et Hiina peab suurendama USA sojaubade ja nisu importi. Tooksin esile Trumpi täpse tsitaadi, ent administratsioon keelas selle avaldamise.”
Teises vestluses paistab Trump nõustuvat Xi mõttega, et presidendi ametiaja piirangud võiks kaotada. „Xi ütles, et tahaks Trumpiga veel kuus aastat koostööd teha ja Trump vastas, et paljude arvates võiks kahe ametiaja piirang tema puhul mitte kehtida,” kirjutab Bolton. „Xi ütles, et USA-s on liiga palju valimisi ja ta ei taha Trumpist ilma jääda. Trump noogutas nõustuvalt.”
„Trump ütles, et uurimist juhtivad prokurörid ei ole tema, vaid Obama inimesed. Probleem kaob, kui need tema inimeste vastu välja vahetatakse.”
Boltoni raamatus kirjeldatakse juhtumeid, kus Trump üritas kriminaaluurimist peatada, et autokraatidele teeneid teha. Washington Post vahendab katket Trumpi ja Türgi presidendi Recep Tayyip Erdoğani 2018. aastal toimunud vestlusest. Boltoni sõnul andis Erdoğan Trumpile dokumendi, kus väideti, et USA-s uurimise all olev Türgi firma Halkbank pole seadust rikkunud. „Trump ütles Erdoğanile, et ajab asjad korda,” meenutab Bolton. „Ta ütles, et uurimist juhtivad prokurörid ei ole tema, vaid Obama inimesed. Probleem kaob, kui prokurörid tema inimeste vastu välja vahetatakse.”
Boltoni sõnul väljendas Trump toetust ka siis, kui Xi kaitses uiguuri rahvusest moslemite koonduslaagreid Hiinas. „Tõlgi sõnul ütles Trump, et Xi peaks laagrite rajamisega jätkama, kuna Trumpi meelest oli tegu õige asjaga.” Novembris lekkinud Kommunistliku Partei sisedokumentide järgi hoitakse laagrites üle miljoni uiguuri.
2018. aasta novembris pälvis tähelepanu Trumpi kummaline avaldus, kus ta õigustas Saudi Araabia kroonprintsi Mohammed bin Salmani ajakirjanik Jamal Khashoggi tapmise asjus. Muu hulgas sisaldas presidendi avaldus lauseid „Maailm on väga ohtlik paik!”. ja „Võib-olla ta tegi seda, võib-olla mitte!” Boltoni raamatus väidetakse, et eesmärk oligi uudisekünnise ületamine. Samal ajal kajastas meedia ka lugu sellest, kuidas Valge Maja nõunik ja presidendi tütar Ivanka Trump kasutas isiklikku e-posti aadressi riigiasjade ajamiseks. Donald Trump, kes 2016. aasta kampaania ajal Hillary Clintonile sama asja ette heitis, tahtis tähelepanu tütre tegemistelt kõrvale juhtida. „See viib tähelepanu Ivankalt mujale,” ütles Trump raamatu järgi. „Kui ma avalduse isiklikult ette loen, kaob Ivanka lugu ära.”
Trumpi sõnul olevat Venezuela „sisuliselt Ameerika Ühendriikide osa”.
Seni avaldatud katkendite põhjal paistab, et Boltoni raamat pakub seni ühe parema kirjelduse meeleheitest, mis valitses Trumpi tippametnike seas kulisside taga. New York Times toob esile Boltoni väite, et ta sai pärast Trumpi ja Põhja-Korea liidri Kim Jong-uni kohtumist välisminister Mike Pompeolt kirjakese. Kirjas oli kõigest üks lause: „Ta ajab ikka nii täielikku paska.” Peale selle olevat Pompeo kuu aega hiljem märkinud, et Trumpi diplomaatilistel jõupingutustel Põhja-Koreaga on „null eduvõimalust”.
Boltoni raamat kirjeldab ka hiiglaslikke lünki Trumpi teadmiste pagasis. Boltoni sõnul näitas Trump ühes vestluses üles täielikku võhiklikkust Suurbritannia kohta, küsides tollaselt peaministrilt Theresa Maylt: „Oo, kas te olete tuumariik?” Veel väidab Bolton, et Trump olevat ükskord küsinud, kas Soome on Venemaa osa. Samuti ajas ta mitu korda sassi Afganistani endise ja praeguse presidendi nimed.
Washington Posti teatel väidab Bolton, et Trumpi sõnul oleks „lahe”, kui USA tungiks Venezuelasse. Trumpi sõnul olevat Venezuela „sisuliselt Ameerika Ühendriikide osa”.
© Guardian News & Media 2020
Trump: Bolton rikkus seadust
Intervjuus Fox Newsile ütles Trump, et Bolton rikkus Valge Maja loata raamatu katkendeid avaldades seadust. „Ta oli läbikukkunud mees ja ma andsin talle võimaluse,” ütles Trump. „Senat poleks teda ametisse kinnitanud, nii et andsin talle koha, kus senati nõusolek polnud vajalik.” Konkreetseid väiteid Trump ei kommenteerinud, kuid ütles, et mitte ükski president ei ole Hiinat ja Venemaad temast karmimalt kohelnud.
Demokraadid: Bolton käitus alatult
Trumpi tagandamisjuurdlust juhtinud esindajatekoja liige Adam Schiff meenutas, et Bolton keeldus juurdluse käigus tunnistust andmast. „Selle asemel hoidis ta paljastused raamatu jaoks,” märkis Schiff. „Ta võib olla kirjanik, aga ta ei ole patrioot.” Senati rahanduskomitee juhtiv demokraat Ron Wyden ütles, et Bolton peaks Türgit puudutava juurdluse takistamise asjus tulema senatisse tunnistama."
"25.08.2016, 00:10",arileht,https://epl.delfi.ee/artikkel/75434247/balti-riskikapitalistid-uritavad-uhiselt-vaikse-turu-piirangutest-ule-saada,Balti riskikapitalistid üritavad ühiselt väikse turu piirangutest üle saada,"Baltimaade riskikapitalistid kogunevad täna Pärnusse, et luua Balti era- ja riskikapitali assotsiatsioon. Eraldi on Balti turud mikroskoopilised, katusorganisatsiooni loomine võimaldab jagada kohustusi, ühtlustada koostööd ja turustada piirkonda tervikuna, märkis Eesti era- ja riskikapitali assotsiatsiooni juhatuse esimees Kalmer Kikas.
„Katusorganisatsiooni eesmärk on Balti piirkonda investoritele rohkem tutvustada, siia rohkem tähelepanu ja kapitali tuua,” täiendas Eesti äriinglite võrgustiku EstBAN juht Heidi Kakko. „Sellest võidavad kõik – nii idufirmad kui ka äriinglid ja hilisema faasi investorid, kuna siis on rohkem kapitali ettevõtete kasvatamiseks, millesse äriinglid kõige varasemas arenguetapis investeerivad. Lootus on ka, et siis saavad äriinglid oma investeeritud ettevõtetest parematel tingimustel väljuda.”
Äriinglid on rikkad ja ettevõtlikud inimesed, kes riskivad iduettevõtetes sellise rahaga, mis ei too ebaõnnestumise korral kaasa suurt elustiili muutust. Peale raha panustavad nad ettevõttesse oma aega, kontakte ja kogemust.

Fondide jaoks on alustavad iduettevõtted liiga riskantsed ja investeeritavad summad liiga pisikesed. Hilisemas kasvufaasis, kui riskid on väiksemad, on ka nemad huvitatud. „Eesti investorid suudavad siiski pakkuda praegu vaid umbes 10% sellest kapitalist, mida kiirekasvulised tehnoloogia toel tegutsevad ettevõtted vajavad,” sõnas Kakko. „Äriinglid teevad võimalikuks selliste ettevõtete alustamise ja uute toodete või teenuste proovimise väga varases, kõige riskantsemas faasis – etapis, kus isegi riskikapitalifondid veel ei investeeri, vaid on ainult fännid. Kindlasti on äriinglid idu- ettevõtjate fännid, kes panustavad investeeritud ettevõtete arendamisse peale raha ka aega ja kontaktvõrgustikku.”
„Samas ei tohi ka äriinglid idufirmadesse panna kogu oma raha, vaid ainult umbes 10% investeeritavast varast, sest tegemist on ikkagi suure riskiga investeeringutega,” ütles Kakko. „Äriingliks ei saa ju päriselt õppida – kõik see teadmine tuleb investeerimisprotsessi käigus. Kui kogemusi on vähem, siis alustatakse enamasti tagasihoidlikumalt.”
Riskide hajutamiseks propageerib EstBAN idufirmadesse investeerimiseks sündikaatide loomist. „Kapitalivajajaid on kindlasti rohkem kui kapitali pakkujaid,” lausus Kakko. „Samas ei peaks automaatselt raha saama iga kapitalivajaja, vaid ikka kõige motiveeritumad meeskonnad, kes pingutavad selleks, et plaanid ellu viia ja turule tuua uusi tooteid või teenuseid, mille järele oleks vajadus maailmas laiemalt.”
Suure riskiga varase faasi investeeringutest kipuvad ebaõnnestuma umbes pooled, need kas kaotavad raha või toovad tagasi väga vähe. Iga investeeringu puhul aga oodatakse, et raha tuleks tagasi 25–30-kordselt.
Kakko sõnul on seni suurim Eesti äriinglite abiga tekkinud ettevõte GrabCAD, millesse investeeris äriingel Marek Kiisa ja mis jõudis investeeringust väljumise ajaks umbes 100 miljoni dollari suuruse turuväärtuseni ehk tõi ka eeldatud kasvu ja tootluse.
Allikas: EstBAN
Ülebaltiliste riskikapitalifondide vallas on viimastel aastatel toimunud kiire areng. „2014. aastani tegutses Balti riikides ainult üks riskikapitalifond: BaltCap. Praeguseks on neid neli. Samuti on alustanud tegevust Livonia Partners, Karma.vc ja BPM Mezzanine fond,” sõnas Kalmer Kikas. BaltCapi fondi maht on umbes 80 miljonit ja Livonia Partneril 70 miljonit eurot. Need investeerivad ettevõtetesse, mis toodavad positiivset rahavoogu. Karma.vc investeerib idufirmadesse ja selle maht on üle 40 miljoni euro. 70 miljoni eurose mahuga BPM Mezzanine tegeleb vahefinantseerimisega enamusosalust võtmata. Suur osa nende mahust on investeerimata, investeerimisperiood on viis aastat.
2013. aastal asutati Balti Innovatsioonifond ja selle allfondid on praeguseks kaasanud piirkonda 264,5 miljonit eurot kapitali. „See tundub suur summa. Aga kui me jagame selle ära viie aasta peale, siis saame üle 50 miljoni euro. Kui jagame selle kolme riigi peale, saame igasse riiki üle 15 miljoni euro aastas,” arvutas Kikas. „Kui võrrelda erakapitalifondide mahtu praegu näiteks ärilaenude mahtudega, siis see on nagu piisk meres.”"
"19.10.2015, 11:23",valismaa,https://epl.delfi.ee/artikkel/72732695/donetski-tanavaile-pandi-jossif-stalini-portreed,Donetski tänavaile pandi Jossif Stalini portreed,"Stalini portree all seisab Nõukogude Liidu juhi Teise maailmasõja aegne tsitaat vaenlase hävitamisest, vahendab ajaleht The Guardian.
„Ma arvan, et portreede püstitamine on hea mõte. See on meie ajalugu ja paljudel inimestel on see meelest läinud,“ tõdes 22-aastane Jekaterina AFP ajakirjanikuga rääkides.
Donetski isehakanud liider Oleksandr Zahhartšenko ütles, et ta kahetseb Nõukogude Liidu lagunemist. „Nõukogude Liit oli hea riik ja oli kohutav viga, et see CIA ja muude julgeolekuteenistuste poolt hävitati,“ rääkis 39-aastane separatist, põhjendades Stalini portreede püstitamist.
Donetski linn kandis aastatel 1924–1961 nime Stalin."
"11.06.2018, 00:05",valismaa,https://epl.delfi.ee/artikkel/82601675/g7-ahvardusi-tais-kohtumisele-pani-punkti-enneolematu-fiasko,G7 ähvardusi täis kohtumisele pani punkti enneolematu fiasko,"Maailma juhtivate tööstusriikide ühenduse G7 kohtumine lõppes enneolematu fiaskoga. Hilinedes saabunud ja varem lahkunud USA president Donald Trump süüdistas Kanada peaministrit Justin Trudeaud valetamises ning nimetas teda nõrgaks ja ebaausaks. Tüliõunaks osutusid taas kaubandustariifid. Erimeelsused päädisid Trumpi ähvardusega laiendada neid USA liitlasriikidele.
Trump tegi Air Force One’i pardal Twitterisse kibedaid postitusi, kui oli lahkunud Singapuri, kus sel nädalal terendab märgiline kohtumine Põhja-Korea juhi Kim Jong-uniga. Erilise vihahoo pälvis Trudeau, kes oli veidi varem pressikonverentsil teatanud, et kõik G7 liikmesriigid on ühisdeklaratsioonile alla kirjutanud.
Trudeau kinnitas, et Kanada teeb 1. juulil oma tööliste kaitseks USA terase- ja alumiiniumitariifidele vastukäigu. Trudeau sõnul on solvav, et USA põhjendab tariife riikliku julgeolekuga. „Meie, kanadalased, oleme viisakad ja mõistlikud, kuid mitte lükata-tõmmata,” rõhutas ta. Peale Kanada on Euroopa Liidu riigid ja Mehhiko teatanud, et USA selle kuu algusest kehtima hakanud 25% terase- ja 10% alumiiniumiimpordi tariifile ei jää vastumeetmed tulemata. Euroopa on selles vallas ka konkreetseid samme astunud.
Trump jälgis pressikonverentsi tõenäoliselt õhulennu ajal Singapuri ja hakkas otse pardal tegutsema. Kõigepealt süüdistas ta Kanada peaministrit valeavalduste esitamises. Ürituse ajal olevat Trudeau käitunud pehmelt ja mahedalt, kuid üksnes selleks, et pärast Trumpi lahkumist karme avaldusi esitada.
G7 kohtumise ajal püüdsid USA, Prantsusmaa, Kanada, Jaapan, Itaalia ja Saksamaa 48 tunni jooksul suletud uste taga kaubandusega seotud erimeelsusi lahendada, aga arutelu muutus tihti tuliseks ja üksmeel jäi leidmata.
New York Times kirjutas, et Kanadas toimunud kohtumine päädis eesmärgile vastupidise tulemusega ja paistis üksnes kinnistavat Trumpi veendumust, et teised riigid käituvad USA-ga ebaõiglaselt, pidades USA-d justkui rahakassaks.
„USA-d on aastakümneid ära kasutatud,” teatas Trump ja süüdistas halbade lepete sõlmimises oma eelkäijaid. Ta lubas USA kaupadele kehtestatud tariifidest lahti saada ja ähvardas lõpetada kaubandussuhted riikidega, mis sellega ei nõustu. Trump võttis Kanadas mitme riigi juhid isiklikult ette, et neile näost näkku öelda, kuidas nood on tema hinnangul USA-d valesti kohelnud, olgu siis kaubandustõketega või nigela julgeolekulubadustest kinnipidamisega.
Ühel kohtumisel viibinud anonüümne allikas rääkis New York Timesile selle segadusest: Trump olevat rünnanud Saksamaad selle eest, et riik lõikab automüügiga USA-st palju kasu, ent siis jälle rääkinud, et tema vanaisa oli sakslane, kes armastas Euroopat. Hoiatuste vahel käis Trump välja idee, et tariifide asemel võiks G7 riikide vahel kehtida vabakaubandus.
Mitu riigipead vastas Trumpi agressiivsetele nõuetele samas toonis, lubades, et ei jäta USA tariifidele vastamata. „Kui nad samaga tasuvad, teevad nad vea,” ähvardas Trump enne lahkumist.
Päev varem oli Trump ootamatult teatanud, et Venemaa tuleks lisatingimusi esitamata ühendusse tagasi kutsuda. Sama punkti rõhutamist jätkas ta kohtumiselgi. Trumpi hinnangul ei tohiks Krimmi annekteerimine teel ees seista. „See on pikka aega tehtud olnud. Mina eelistaksin näha Venemaad G8-s, see oleks igal juhul tähenduslikum ühendus kui G7,” teatas ta.
Peale Itaalia verivärske peaministri Giuseppe Conte välistasid kõik teised G7 liikmed Venemaa tagasivõtmise kiirelt. „Kanada seisukoht on ühene: Venemaad pole tema praeguse käitumise tõttu mingit alust G7-sse tagasi võtta,” teatas Kanada välisminister Chrystia Freeland. Saksamaa liidukantsler Angela Merkel kinnitas, et märkimisväärse progressita pole Moskval ühendusse asja.
G7 kohtumist tulevase Singapuri omaga võrreldes kerkib esile Trumpi ja välisriikide suhtlust iseloomustav eripära: USA presidendil on olnud autokraatidega lihtsam läbi saada kui demokraatlikult valitud juhtidega, kirjutas eile Briti väljaanne Guardian.
„Liitlastega suheldes ärritub ta rohkem kui vaenlastega suheldes ja G7-s ei saa ta teistega läbi,” ütles Washingtoni mõttekõja Brookings Institution USA ja Euroopa keskuse juht Thomas Wright pärast kohtumist Guardianile.
Mida kauem on Trump ametis, seda enesekindlamalt usaldab ta oma kõhutunnet, märkis Wright. „Ta on kinnismõtteliselt keskendunud kindlate tööstusharude, näiteks autotööstuse ja tootmise puudujääkidele, kuid maailmamajanduse mudel põhineb USA tarbitavatel kaupadel. Seepärast on temaga võimatu läbirääkimisi pidada. Ta on fikseerunud millelegi, mis ei ole loogiline,” selgitas Wright.
Putin soovitas lalisemise lõpetada ja koostööd jätkata
Venemaa president Vladimir Putin ütles G7 kohtumisel kõlanud kriitika kohta lalisemine ja teatas, et on aeg jätkata koostööd.
„Minu hinnangul on vaja lõpetada loominguline lalisemine ja nihkuda tõelise koostööga seotud konkreetsete teemade juurde,” sõnas Putin Hiinas Qingdaos pressikonverentsil. Ta rõhutas, et lääneriigid ei suutnud taas esitada mingeid tõendeid selle kohta, nagu oleks märtsis Suurbritannias toimunud Vene topeltagendi Sergei Skripali ja tema tütre mürgitamise taga olnud Moskva.
G7 riikide juhid nõudsid üleeile Venemaalt demokraatia õõnestamise ja Süüria režiimi toetamise lõpetamist. G7 lõppavalduses polnud mingit vihjet selle kohta, et pärast Krimmi annekteerimist ühendusest välja arvatud Venemaa võidakse tagasi kutsuda. Kanada kohtumisel esile kerkinud pingeid Putin üle ei tähtsustanud. Ta märkis, et säärased asjad juhtuvad. „Seda tuleb rahulikult käsitleda, igasuguse irooniata,” lausus ta."
"05.01.2020, 12:50",arvamus,https://epl.delfi.ee/artikkel/88564431/toomas-alatalu-milline-on-maailm-parast-qassem-soleimani-tapmist,Toomas Alatalu: Milline on maailm pärast Qassem Soleimani tapmist?,"Ärimehe tulek suurde poliitikasse rikastas viimase tegemist paljuga, millest üks silmatorkavamaid on ootamatus, ennustamatus. Tuleviku mõttes. Kui pidada silmas relvade käiku laskmist, siis oli selle avapauguks tiibrakettide löök Süüria valitsusvägede lennubaasi pihta 7. aprillil 2018, mis käidi üle „kõigi pommide ema“ heitmisega Afganistanile kuus päeva hiljem. Esimesel juhul sai toimuvast esimesena teada Trumpi esimene tippkülaline Hiina liider Xi Jinping ja seda piduliku õhtusöögi käigus, lennubaasis töötanud Vene spetsialistid olid eelnevalt saanud hoiatuse ja jõudsid varjuda. Teisel juhul sai tohutu purustusjõu endale kaela islami kalifaadi sealne koobastes varjunud üksust, ehkki ISISlaste peamine tegevusala asus Süürias ja Iraagis. Maastiku „ümbertegemise“ mõtteks oli mõistagi tee avamine uute pommide ja relvade tootmiseks, mis andsid uusi töökohti tuhandetele ameeriklastele ja tegid Trumpist endast peatselt relvade suurmüüja.
Seda Trumpi alguspäevade kahekäigulist rünnakut tuletas meelde presidendi järjekordne säuts sellest, et kui Iraan võiks kättemaksuna midagi ameeriklaste vastu ette võtta, on USA valmis ründama tervelt 52 objekti Iraanis, k.a sealseid kultuuriobjekte. Mõru sõnum kõigile, sest lõhnab tsivilisatsioonide sõja järgi. Lootkem, et tuleb veel mõni säuts, kus Trump teatab, et tahtis lihtsalt suurelt hoiatada või siis pidas vähemalt kultuuri all silmas midagi muud. Paraku algavadki Trumpi probleemid sellest, et ta on küll maailmaprobleemid ja selle hierarhia ümber järjestanud – kasvõi ülalmainitud kohtumine hiinlasega enne kui venelasega - , ent reaalsuseks seegi, et mitte ainult hiinlased ja venelased, vaid ka paljud teised ei allu juba mõnda aega USA ainujuhtimisele ning tekkinud suures segaduses on ükskõik kellel ääretult raske tagada oma (näiliselt õigete) eesmärkide saavutamist.
Kas Iraan julgeb USAs kättemaksuks rünnata? Kindlasti midagi ette võetakse ja tasub mäletada, et praegune suhete halvenemine algas president Trumpi lahtiütlemisest oma eelkäija president Obama osalusel sündinud rahvusvahelisest kokkuleppest Iraani tuumaprogrammi asjus. Leping, mille Iraani-poolset täitmist jõudsid kinnitada Prantsusmaa, Saksamaa, Suurbritannia, Euroopa Liit, Venemaa, Hiina ehk kõik teised lepinguosalised peale USA. Viimane aga hakkas Iisraeli õhutusel taas Iraani sanktsioonidega ahistama ja president Rouhani tõdes just vahetult enne droonirünnakut Bagdadi lennuväljal, et islamiriigi majanduskaotused võrduvad viie aasta eelarvega.
Tuumaleping sündis paralleelselt kogu piirkonda veel 2010. aastal haaranud usu- ja kodusõdade ning välisinterventsioonide lainega ning kui 2015.-2016. aastatel tundus, et tänu selle lepingule suudetakse ka muus kokku leppida, muutis USA iga uus samm lepingust lahtiütlemiseks suure kokkuleppimise ikka vähem ja vähem võimalikuks. Sest tegijaid ja just sõjakaid tegijaid tuli juurde.
Toimuva mõistmiseks annavad eeskuju Venemaa, Türgi ja USA ning NATO suhted, milles Ankara ajab selgelt iseseisvat mängu nii kahe- kui kolmepoolsetes suhetes. Türgi ja Venemaa on ju ühtaegu nii liitlased kui vaenlased Süürias! See, mis Süüria taevas toimub, on raskelt hoomatav, kui meenutada vaid Vene lennuki allatulistamist türklaste poolt, Venemaa lennubaasi suunas saadetavaid droone ja Vene lennuki pihta saamist Iisraeli lennukite kaasabil! Ega’s Süüria maismaalgi selgus suurem pole! Türgi seisukoht Araabia riikides puhkenud konfliktides (araabia kevad) erines kohe nii lääneriikide kui ka Venemaa omast ja praegu on seis säärane, et Türgi saadab oma maaväed Liibüasse võitlemaks sealses kodusõjas Venemaa toetatud sõjapealiku vastu!?
Ehk siis – uues rahvusvahelises situatsioonis vastandub teisejärguline Türgi julgelt esmajärgulistele USAle ja Venemaale. Senine hierarhia rahvusvaheliste suhete süsteemis lihtsalt enam ei kehti, sest kahe üliriigi koostöö puudumine ja kolmanda üliriigi (Hiina) jätkuv pealtvaatamine on andnud nõrgematele, kuid julgetele mänguritele teatud kohtades trumbid kätte. Täna on mainitud julged aegajalt võidukad isegi kohmakateks osutunud rahvusvaheliste koosluste suhtes (Türgi vs.Euroopa Liit ja miks mitte ka Suurbritannia vs. Euroopa Liit).
Saab küsida - miks ei peaks Iraan „tegema Türgit“ USAga seisus, kus tal on liitlasteks Venemaa (välisminister Lavrov avaldas kaastunnet oma kolleegile Soleimani tapmise puhul) ja Türgi!? Pluss shiidid mitmes naabruskonna riigis, keda USA presidendid George Bushi päevist peale on arvanud pahelisteks moslemiteks sunniitidega võrreldes. Rääkimata mitte-moslemi riikidest Iraani toetajatest, eriti Hiinast?!
Trump teatas suurejooneliselt - Soleimani tuli tappa selleks, et vältida ja mitte alustada sõda. Kummaline jutt olukorras, kus antud kandis sõditakse pidevalt. Järsult teravnenud konflikti suurim kahju seisneb selles, et kuni Soleimani tapmiseni püsis lootus Iraani tuumalepingu tagasipööramiseks. Nüüd on see selgelt lõplikult maha maetud ja tuleb elada üle uus tuumarelvastumise võidujooks Lähis- ja Kesk-Idas. Nagu ka pikk uus vastasseis USA ja Iraani vahel, mis mõjutab tuumarakettrelvastuse kõrval ka maailma naftapoliitikat. Ja uus rahutustepuhang kogu moslemi maailmas ja sellega seotud riikides. Selgelt paljuvõitu kõigile ühe mehe tapmise tagajärjena."
"26.08.2017, 00:05",lp,https://epl.delfi.ee/artikkel/79292950/varske-pilguga-pealtnagija,Värske pilguga pealtnägija,"Kohtume „Pealtnägija” uue liikme Dmitri Pastuhhoviga (26) telemajas neljapäeva pärastlõunal. Pastuhhov juhatab meid trepist üles venekeelse telekanali ETV+ uude grimmiruumi, kus lõhnab värske värvi ja uute tegude järele. Räägime Pastuhhovi senisest telekarjäärist ja sellest, miks „Pealtnägija” meeskond ta oma kampa võttis.
Kui Dmitri Pastuhhov 2015. aasta 28. septembril kell 6.55 koos kolleeg Jelena Solominaga saates „Kohv+” esimest korda saatejuhina kaamera ette astus, oli ta vaatajale alles tundmatu ning oma ajakirjandusliku karjääri alguses. Ennast Moskvas näitlemisalal proovile pannud Pastuhhov ütleb, et katkestas õpingud, kuna Vene kodakondsuse puudumise tõttu tulnuks tal teatrikoolis õppimise eest kallist raha maksta, kuid seda toona nappis. Nii suunduski Pastuhhov ajakirjandusse, mida ta samastab näitlemisega, sest kaamera ees olek eeldab tema hinnangul head kehakeelt ja julgust. Pastuhhov räägib, et pärast aasta aega hommikusaate toimetamist tekkis tal idee kutsuda venekeelses kanalis ellu „Pealtnägijaga” analoogne saateformaat nimega „Insight”. Pastuhhovi sõnul polnud seni regulaarselt eetris olevat venekeelset uuriva ajakirjanduse saadet veel tehtud. „Saade nägi viimaks eetrivalgust selle aasta 12. jaanuaril. Insight (ingl ülevaade) väljendab väga hästi meie eesmärke: läbinägelikkust, paljastusi ja probleemide lahendamist.
Ometi pole tegemist plagiaadi või „Pealtnägija” koopiaga, vaid me oleme kohandanud juba toimiva saate formaadi vene telekanalisse,” räägib ta. „Suurim erinevus ehk on saadete maht: meie saade kestab 23 minutit ja „Pealtnägija” 45 minutit.”
Pastuhhov sõnab, et „Pealtnägija” on olnud talle alati eeskujuks. „Meie sisuline koostöö on vahelduva eduga kestnud juba pool aastat, sama pikalt on eetris olnud „Insight”. Töötame samas hoones, seega oleme üksteise tegemistega ja teemadega ikkagi kursis.”
Senise viljaka koostöö näiteks toob Pastuhhov teemad, mis „Pealtnägijast” on läbi jooksnud: „Varasemat koostööd ilmestab hästi eluaegse vangi Anatoli Nikolajevi lugu. Valmistasime seda ette koos Mihkel Kärmasega. Lugu ilmus esmalt kolmapäevases „Pealtnägijas” ja seejärel neljapäevases „Insightis”. Muidugi variatsioonide ja teatavate erinevustega, ent sama fookusega. Niisamuti oli meie ühise koostöö vili uudislugu sellest, et Lasnamäel tegutseb noortekamp, kes ründab ja peksab kodutuid, nii et üks neist suri. Läksin selle teemaga kohe Mihkel Kärmase juurde ning tema hinnangul oli tegemist sotsiaalselt tundliku ja olulise teemaga, et seda „Pealtnägijas” kajastada.”
Pastuhhov räägib, et plaan „Pealtnägijaga” regulaarsemat ja sisulisemat koostööd teha sai alguse lihtsast telefonikõnest, kui Mihkel Kärmas kutsus teda esimesel korrusel asuvast „Insighti” toimetusest kolmandal asuvasse „Pealtnägija” toimetusse. Osati oli see ajendatud Piret Järvise lahkumisest. „Otsustasime, et paar korda kuus on „Pealtnägija” eetris vene toimetuse lugu. Leppisime kokku, et eetris ei ole ainult minu lood, vaid see võib olla ka ETV+ toimetaja Artur Zahharovi või kellegi teise tehtud käsitlus.”
Pastuhhov nendib, et täpset mustrit ja vormi, kuidas nende ühine saatetegemine hakkab välja nägema ja toimima, ta veel öelda ei oska, sest kõik on alles loomingulises arengus. „Kindlalt võin öelda aga seda, et esimene lugu „Insighti” repertuaarist saab olema juba hooaja alguses ehk septembris.”
Dmitri Pastuhhovi „Pealtnägijaga” ühinemisest on räägitud kui võimalusest soodustada integratsiooni ja anda 20 aastat eetris olnud menusaatele värske pilk ja lisada uudsust. Küsimusele, kas uus töömuster tähendab rohkem vene kogukonda kõnetavate teemade sisse toomist, vastab Pastuhhov, et tema meelest on ennatlik öelda, et eksisteerivad vene ja eesti ajakirjanduslikud teemad. „Kui räägime näiteks Lasnamäel, Kohtla-Järvel või Narvas juhtuvast, siis me ei saa klassifitseerida neid kui ainult vene kogukonda puudutavaid teemasid. Me elame ühes riigis ja teemade käsitlus peaks olema üksühene, sõltumata sellest, kas seal elab rohkem venelasi või eestlasi. Kõik teemad, mida oleme seni „Insightis” käsitlenud, on võrdlemisi sarnased Eesti meedias ilmuvaga. Tähtis on ikkagi aktuaalsus.” Kui kusagil avastatakse korruptsioon või toimub mõrv, siis Pastuhhovi sõnul ei saa seda probleemi lokaliseerida. Oluline uudis puudutab ikkagi tervet ühiskonda ja peaks ideaalis kõiki kogukonna liikmeid ühtmoodi kõnetama ja see ongi „Pealtnägijaga” tihedama koostöö taotlus, selgitab Pastuhhov.
14. augustil sotsiaalmeedias ilmunud „Pealtnägija” teade, et saatega liitub venelane, ei näi Pastuhhovi kuidagi häirivat: „Kindlasti ei olnud toimetuse eesmärk sellega mind solvata. Pigem soovisid nad rõhutada, et minu emakeel ei ole eesti, vaid vene keel. Leian, et inimesi ei tohiks sildistada, grupeerida nende keeleoskuse järgi või et mingid lood jäävad rääkimata ning allikad kasutamata, kuna on keeleline takistus.”
„Pealtnägija” uus liige tunnistab, et on igati mõistetav, kui vaatajad teda kohe usaldama ei hakka. „Usaldus ei tule kindlasti kohe. Siin on vaja palju tööd teha.”
Pastuhhov loodab teha koostööd „Pealtnägijaga” pikemat aega ning on valmis selle nimel pingutama. „Kuigi „Pealtnägija” tegemine on lisatöö kõikide teiste tegemiste kõrvalt, siis tunnen, et jaksan sellegipoolest. Mu tööpäevad on pikad. Alustan hommikul ja lõpetan teinekord südaööl. Ometi ma ei loe tunde, vaid tulemusi. See on oluline ja räägib enda eest.” Raadio 4 vastutava toimetaja ja telesaatejuhi Pastuhhovi töögraafik on tõesti tihe ja kohustusi palju, seda tõendtavad ka intervjuu ajal saabunud korduvad telefonikõned. Pärast intervjuud astub Pastuhhov lennukalt kõrvalruumi ja tutvustab uue kujundusega ETV+ stuudiot. Seejärel sammub ta reipal sammul trepist alla esimesele korrusele, kus iga vastutulija teda teretab. Kui aga telemaja peauksest sisse astuvad „Pealtnägija” tegijad Anna Gavronski, Kristjan Pihl ja Taavi Eilat, siis kõlab ilmselt päeva kõige meeldejäävam ja tähenduslikum tervitus: „Tere, kolleeg”. "
"13.01.2017, 15:06",lp,https://epl.delfi.ee/artikkel/76892836/miilits-ivari-padari-hirm-akki-peab-tanavale-omade-vastu-minema,Miilits Ivari Padari hirm: äkki peab tänavale omade vastu minema,"Ivari Padar veab kotist välja hulga mustvalgeid fotosid. Nende seas on ka kenas valges raamis uhke pilt, kus Tallinna raekoja hämaral taustal seisavad täies miilitsavormis Padar ja keegi kaaslane. Pildi alla on kellegi püüdlik käsi selges vene keeles kirjutanud: „Eeskujulik teenistus – parim kingitus parteikongressile.”
Noorematele lugejatele tuleb ehk täpsustuseks lisada, et jutt käib Nõukogude Liidu Kommunistliku Partei kongressist.
Sajad ja äkki juba tuhanded mehed pilluvad mälestuskilde üha suuremat populaarsust koguvas Facebooki kogukonnas „Eestlased Nõukogude armees” ja teised mehed pärast paari pitsi mõnes pidulauas, samuti räägime meiegi Padariga sõjaväejuttu.
Padar teenis aastatel 1984–1986 aega Tallinnas Tisleri tänaval (praegune Magasini tänav) otse vangla kõrval paiknenud miilitsapataljonis. Ta oli väeosas põhikohaga puusepp, ent käis sageli ka pealinna tänaval patrullimas. Ühel sellisel patrullkäigul ongi uhke pilt tehtud.
Muide, möödunud nädala laupäeval said Viimsi rannarahva muuseumis kokku umbes 30 meest, kes millalgi 1980. aastatel sellessamas miilitsapataljonis aega teenisid. Koos käiakse suhteliselt sageli, Padari sõnul umbes kord paari aasta tagant.
Miilitsapataljonis teeninute seekordse kohtumise ajend oli aga asjaolu, et paar kuud tagasi käis Padar koos mõne toonase võitluskaaslasega Venemaal Dagestanis tolle pataljoni legendaarse komandöri alampolkovnik Abdulmukmin Abdulkaparoviga kohtumas. Ehk Abdulmukmin Idrisovitšiga, nagu Padar vana komandöri kutsub.
Teisedki miilitsapataljonis olnud mehed tahtsid tema Dagestani muljeid kuulda ja pilte näha. Tuleb välja, et nõukaarmeest sai läbi käia ka nii, et suuremat okast hinge ei jäänudki ja vähe sellest – jäädakse vana ohvitseriga suhtlemagi.
„Abdulmukmin Idrisovitš oli aus Nõukogude ohvitser. Meie väeosas polnud dedovštšina’t (vanemate ajateenijate alandav, sageli vägivaldne käitumine nooremate ajateenijatega – R. R.), meil oli kord majas. Seepärast me teda austame ja siiani suhtleme. Vana on mitu korda Tallinnas käinud ja siinset elu kiitnud. Ka nüüd, kui kokku saime, helistasime talle,” räägib Padar.
Muu jutu sees tuleb aga välja, et toosama miilitsapataljoni ülem Abdulmukmin Abdulkaparov, kes erines tavalistest nõukaohvitseridest ka selle poolest, et peale militaarhariduse õppis ta Tartu ülikoolis juurat, oli üks neist siin paiknenud väeosade juhtidest, kes 1991. aasta augustipäevadel poleks olnud valmis oma pataljoni mehi Tallinna tänavatele vabadust ihkava rahva vastu rivistama.
„Selge see, et ausa Nõukogude ohvitserina polnud ta Eesti iseseisvumise (ja ammugi mitte nõukariigi lagunemise) toetaja, aga ta ei allunud siinsete ülemuste ässitustele ega oleks oma alluvaid rahva vastu toonud. Muide, Andres Anvelt on mulle samuti öelnud, et nemad nn tsiviilmiilitsas teadsid tol ajal, et sõjaväestatud miilitsapataljoni välja ei tooda.”
Mis seal salata, nagu paljud sellised väeosad Nõukogude Liidu suuremates linnades, oli ka Tallinna miilitsapataljoni (mida ametlikus keeles nimetati spetsiaalseks motoriseeritud miilitsaväeosaks) mõte ju rahvarahutuste mahasurumine.
„Ja meid treenitigi, nagu ametlikult öeldi, korrakaitseks ja massirahutuste ohjeldamiseks,” meenutab Padar.
Mis tähendas seda, et noored kutid, kes ses väeosas aega teenisid, võisid ühelt poolt olla õnnelikud, et said kaks aastat teenida kodus, mitte kuskil Nõukogude riigi pärapõrgus, ega pidanud sõdima Afganistanis.

Teisalt kummitas miilitsapataljonis aega teeninuid siiski küsimus, et kui toimubki mõni tõsisem tänavarahutus, siis kas neid tõesti aetakse oma rahva vastu välja. „See mõte käis pidevalt peast läbi. Õnneks midagi sellist minu ajal ei toimunud. Me igapäevane töö oli peaasjalikult käia kahekaupa teisipäevast laupäeva õhtuni kuus tundi jutti Tallinna tänavatel patrullimas,” märgib Padar.
Ja tõsi on see, et nagu paljud teised eestlased, kes miilitsapataljonis aega teenisid, leidsid väeosas n-ö sooja koha bosside autojuhtidena või kõikvõimalikes majandusülesannetes, oli Padar peamiselt siiski väeosa puusepp. „Plotnik Padar – nii nad mind seal pataljonis kutsusid. Ma käisin patrullis harvem,” meenutab riigikogulane. „Muide, tänu eesti kuttidele oli me väeosa ka väga korralikult majandatud.”
Aga mida tegi puusepp miilitsapataljonis? Peaasjalikult ehitustöid, on aus vastus. Kui armuvalus purjus praporštšik oli kodus ukse maha löönud, siis aeti välja plotnik Padar, kes tegi mehele uue ukse.
„Ja mis ülemustele meeldis – ma lasin ju kodust mõned paremad tööriistad saata. Mäletan, et kord, kui ehitasin ühele ohvitserile mingit vaheseina, kasutasin kodust saadetud Ameerika mõõdulinti ja peitleid. See Vene ohvitser küsis imestusega: „Kuule, kas sul, Padar, on vähemasti Vene kirves?””
Ja ikkagi, mis miilitsapataljonis teenimise ajast veel meeles on? Millest näiteks ses väeosas teeninud mehed laupäevasel kokkusaamisel rääkisid?
„No näiteks tulid jutuks lennuki kaaperdamise juhtumid, kui meid paaril korral saadeti Tallinna lennuvälja turvama,” räägib Padar. „Ühel korral, kui üks lennuk kaaperdati ja arvati, et seda sunnitakse maanduma Tallinnas, kästi meil voodilinad kaasa võtta, et lennuväljal lumme varjuda. Aga see lennuk maandus lõpuks siiski mujal.” Veel meenub Padarile, et mitut puhku sai käidud Rummu ja Murru vangilaagreid valvamas, kui seal oli ärevam seis. Ja Rapla kandis sai üht vanglajooksikut taga aetud.
„Ja üks ärev olukord oli veel. Pisut enne seda, kui pidin minema „demblisse” ehk sõjaväeteenistusest vabanema, toimus Tšernobõli katastroof. Meie väeosas koostati nimekirjad – kus oli ka minu nimi –, kes saadetakse Tšernobõli. Katastroofipaigast olid teatavasti kõik elanikud evakueeritud, ent kogu maine vara jäi neil maha. Tekkis tõsine probleem marodööridega. Meid taheti saata sinna marodööridega pusklema. Olime juba täiega minekuvalmis, kui tuli käsk: otboi! Peagi saingi koju. Kui oleks Tšernobõli saadetud, oleksin vähemalt pooleks aastaks sinna jäänud. Täitsa võimalik, et meid säästis sinna sõidust taas me komandör Abdulmukmin Idrisovitš. Nii me oleme omakeskis arutanud. Ta enda käest pole otseselt küsinud.”
Naljakaid lugusid on ka. Näiteks üks Eesti seersant ja ohvitser pidid ühe väeosast tabatud ajateenijast varganäo saatma Valgevenesse distsiplinaarpataljoni karistust kandma. „Aga sel õnnetul mehel, kujuta ette, polnud mundripükste all trussikuid jalas. Kord aga nägi ette, et kui mehel pole täisvarustust, sealhulgas trussikuid, siis teda disbatti võtta ei saa. Aga ega ei tahetud seda varganägu ka tagasi tuua. Nii viskasidki seersant ja ohvitser kulli-kirja, kumb oma trussikud tüübile annab, et temast siiski lahti saada.”
Padarit ja tema sõjaväejutte on lust kuulata. Kõik detailid, nimed (te lugege veel kasvõi komandöri nime!) ja arvud on tal meeles. „No kuule, ma olen ju siiski ajaloolane, rõhuasetusega militaarajaloolane,” ütleb ta vastuseks.
„Tead, mida me oma pataljoni kuttidega veel oleme arutanud? Kui 2007. aasta aprillis olid pronksiöö sündmused, siis – nagu selgub, polegi see ainult minu kiiks, vaid teised on sama rääkinud – oleksin tahtnud seal politseinikega samas rivis olla, et märatsejaid ohjeldada. Me ju saime omal ajal just selleks väljaõppe,” räägib Padar.
Kas siis keegi endistest miilitsapataljonis teenijatest oli pronksiööl politseirivis?
„Tean, et mõnigi n-ö meie omadest on politseis ametis, aga kas nad pronksiööl väljas olid, ei tea. Aga üks meie mees, kes oli omal ajal me väeosa komandöri autojuht, oli see kraanajuht, kes pronksmehe kohalt ära tõstis.” "
"10.04.2021, 05:01",lp,https://epl.delfi.ee/artikkel/93077063/autorikulg-eve-kallaste-ohtukool-on-eeskujuks-tuleviku-gumnaasiumile,AUTORIKÜLG | Eve Kallaste: õhtukool on eeskujuks tuleviku gümnaasiumile!,"Kui koroonakriis möödub, jätkavad paljud ettevõtted edaspidigi paindlikumat tööd. On saadud aru, et endale sobivaimal viisil töötav motiveeritud inimene on tunduvalt efektiivsem.
Aga koolid? Osa vanema astme õpilasi, kellele distantsõpe pigem sobib, tahaksid ehk sel moel ka edaspidi jätkata.
Kusjuures noorte tõttu, kellest saavad kas isikuomaduste, teistsuguse sotsiaalsuse pärast või muudel põhjustel edaspidi pigem vabakutselised, ettevõtjad või kaugtöö tegijad, ei peaks kooliharidust isegi ümber korraldama – mittestatsionaarne õpe on meil ju täiesti olemas! Mitte midagi uut pole vaja leiutada. Me lihtsalt ei oska kõige käepärasemat varianti veel näha.
Peale kõikide probleemide, mida distantsõpe endaga kaasa tõi, tuli välja, et osale noortele tõepoolest sobib kodus õppimine väga hästi.
Suurim probleem võib olla selles, et mittestatsionaarset õpet nähakse keskkooliikka jõudva noore puhul kõige-kõige viimase võimalusena. Isegi põhikooli- ja gümnaasiumiseadus ütleb, et mittestatsionaarne õpe on täiskasvanud õppijatele suunatud õpe, kus õppetundide kõrval on võrreldes statsionaarse õppega suurem osakaal iseseisval õppimisel.
Aga miks peab sellisel moel õppimiseks olema täiskasvanu? Praegusel keskkooli mineval (miks mitte ka keskkoolis käival) noorel on tänu aastasele kogemusele juba enne täisealiseks saamist pilt selle kohta selge, kas ta suudab iseseisvalt materjali omandada või mitte.
Need, kellel pea lahti, vaim selge ja eesmärk silme ees, saaksid keskkooli mittestatsionaarses õppes, nagu üldse igal pool ja igal moel, kahtlemata suurepäraselt hakkama. See võiks olla parim valik neilegi, kelle jaoks ei ole tavakoolile iseloomulik rütm mingil põhjusel sobilik.
Kes enda lapse eripära varakult ära tunneb, teadku, et last ei pea kunagi vale kujuga vormi suruma. Põhikoolis on individuaalõppe võimalus täiesti olemas, kuid jah, niigi koormatud õpetajatele on see, et keegi teise rütmiga enda aineid vastamas käib, tihti stressi tekitav lisatöö.
Keskkooli statsionaarses õppes koolid individuaalõpet tavaliselt ei võimalda ja siis tuleb noorel, kellele tavapärane koolirütm ei sobi, enesele tihti lausa sõjatandrina näivasse keskkonda naasta.
Aga kui see noor inimene ja tema pere kaaluks keskkooliosas hoopis mittestatsionaarset õpet, mis ühendab oma vormilt distantsõppe ja kontaktõppe? Aasta tagasi, kui kriis oli juba mõnda aega kestnud, sattusin sel teemal rääkima koolipsühholoog Karmen Maikaluga. Ta tõi esile, et peale kõikide probleemide, mida distantsõpe endaga kaasa tõi, tuli välja, et osale noortele tõepoolest sobib kodus õppimine väga hästi.
Koht, mida on seni peetud rumalatele sobivaks, võiks suurepäraselt sobida kõigile, kelle jaoks on loomulik iseseisev töö ning täiskasvanulik ja vastutustundlik suhtumine enda kohustustesse.
Jah, väga paljudele on distantsõpe ja sellega kaasnev suur vaimse tervise probleemide allikas, kuid on neidki, kelle vaimne tervis sõltub sellest, kas ta saab omas rütmis päevakava planeerida ja iseseisvalt, segajateta õppida. Enne distantsõpet „vähemusel” omas rütmis ja omaette õppimise võimalust pigem polnud ning introvertidel ja kõikidel teistel, kellele on nädalate kaupa paljude inimeste hulgas olemine väga raske, tuli lihtsalt kuidagi hakkama saada. Parem polnud ka nendel, kellele koolirütm probleeme ei tekitanud ja kes haarasid kõike lennult, sest nad pidid osas tundides lihtsalt niisama tiksuma.
Aga kui muuta perspektiivi ja vaadata asja niipidi, et koht, mida on seni peetud (ehkki seda kõva häälega välja ütlemata) rumalatele sobivaks, võiks suurepäraselt sobida kõigile, kelle jaoks on loomulik iseseisev töö ning täiskasvanulik ja vastutustundlik suhtumine enda kohustustesse. Meil polegi vaja eriti palju muuta, lihtsalt avada end ühele taasavastamist ootavale võimalusele.
Miks ma arvan, et üks hea peaga iseseisev introvert võiks tahta õhtukoolis õppida? Sest minu laps tegi just sellise valiku. Möödunud kevadel oli tema otsusest teada saamine mulle rohkem kui üllatus.
Tütar rääkis keskkooli kandideerimise vestlusel kooli juhtkonnaga sellest, kuidas soovib pärast põhikooli lõppu enda kooliteed jätkata. Üheskoos jõuti järeldusele, et parim variant sellise inimese jaoks, kes iga päev kohal käia ei soovi, on mittestatsionaarne õpe. Ausalt, kui ta mulle rõõmsalt sellest teada andis, siis loomulikult oli tunne selline, et kus ma nüüd last kasvatades niimoodi mööda panin?! Õhtukool?!
Ausalt, kui ta mulle rõõmsalt sellest teada andis, siis loomulikult oli tunne selline, et kus ma nüüd last kasvatades niimoodi mööda panin?! Õhtukool?!
Et tema otsuse tausta pisut selgitada, siis paar viimast põhikooliaastat võimaldas kool tal tervislikel põhjustel kodus iseseisvalt õppida. Seega ei kõigutanud aastatagune distantsõppele üleminek teda üldse (kui, siis ainult selles mõttes, et mõnedel õpetajatel võttis kohanemine päris palju aega) ja ka mittestatsionaarne õpe tundus talle loogiline jätk.
Minul oli sellise asjade käiguga mitu kuud raske harjuda ja tõtt-öelda oli see algusest lõpuni minu probleem. Praegu mõtlen, et jumal tänatud, et nii läks, sest noor inimene on rahul, hinded korras nagu varasematelgi aastatel ja talle meeldib õppimine rohkem kui kunagi varem. Hea, et enda eelarvamusest üle sain ega sundinud tütart jõuga mõnda muud valikut tegema.
Mis oleks, kui ei laseks hariduse omandamisel kriisi möödudes täies mahus vanadesse raamidesse tagasi vajuda ja prooviks anda neile, kes seda vajavad, paindlikuma koolisüsteemi? Kindlasti on palju võimalusi, kuidas noori kooliga uuesti lõimida. Mittestatsionaarne õpe loomuliku koolitee jätkuna on ainult üks neist.
Kuidas ma õhtukoolis õppima õppisin
Lõpetasin põhikooli keskmise hindega 4,8 ja viisin paberid otse õhtukooli. „Kuidas nii, selliste hinnetega?!“ Kuulsin seda oi-oi kui palju.
Ma ei kavandanud niisugust sammu sugugi ette ja tõttöelda polnud mul aimugi, et on olemas selline asi nagu õhtukool. Aga kui keskkooli vastuvõtukatsetel rääkisin, et mulle üldse ei sobi iga päev koolis käia, sest mammutkoolis inimeste hulgas olla on minu jaoks väga-väga kurnav, sain vastuseks, et sellisel juhul võiks minu valik olla hoopis mittestatsionaarne õpe. Sel juhul pean käima kolm korda nädalas kohal ja ülejäänud aja teen iseseisvalt tööd. Olin kohe päri.
Praegu ütlen, et mittestatsionaarne õpe ehk õhtukooli minek oli minu senise hariduselu parim otsus.
Mittestatsionaarse õppe valisin puhta lehena, kuid nüüdseks tean, et õhtukooliga käib kaasas hulganisti eelarvamusi. Et seal käivad igasugused niisama-mehed ja õiget haridust sealt ka ei saa. Siinkohal vaidlen vastu – õhtukoolis on palju töisem õhkkond kui päevakoolis ja õpetajadki on kuidagi mõnusama olekuga, ilmselt seetõttu, et neil puudub igasugune vajadus inimesi alailma korrale kutsuda.
Mul on, millega võrrelda, sest senine koolitee on pakkunud mulle võimaluse kogeda erisugust õppekorraldust. Olen olnud tavaõppel, seejärel paar viimast põhikooliaastat individuaalõppel ja mõne aasta käisin põhikooli kõrvalt ka TTÜ ja TLÜ tasulistel loengutel. Nüüd hakkab läbi saama minu esimene mittestatsionaarne keskkooliaasta.
Võin julgelt öelda, et päevakoolide vanema astme õppekava värskendades võiks õhtukoolide kogemuste poole vaadata küll. Mittestatsionaarses õppes on tunnid praktilisemad ja ainet omandatakse efektiivsemalt: enamasti on mul koolipäeval kolm ainet ja iga aine on paaristunnina ehk 2 × 45 minutit. Niimoodi on igasse tundi võimalik süveneda ja korraga rohkem materjali läbi võtta. Palju tööd tuleb iseseisvalt teha ja selline oskus tuleks kasuks ka igale tavalise keskkooli õpilasele.
Praegu mõtlen keskkooli päevaõppest kui paralleeluniversumist, mis mulle isiklikult üldse ei sobi. Kuidas keset pidevat koolimelu metsikust õppemahust läbi närides üldse midagi meelde peaks jääma? Aga minul varem ei jäänudki. Pingutasin palju rohkem, ent omandasin palju vähem. Õhtukoolis jäävad mulle asjad meelde! Õppimine on struktureeritum ja fokusseeritum. Asja iva leidmine ja ka asjast aru saamine on varasemast tunduvalt lihtsam. Nüüd, kus mul on paindlik päevakava ja rohkem aega enda tempos ainetega tegeleda, mõistan ka päriselt seda, mida koolis õpin.
Inimesed ning nende soovid ja vajadused on muidugi erinevad, aga minu jaoks on selline õppimisviis parim. Tänu sellele on mul vabadus õppida enda jaoks sobivas tempos ja selle kõrvalt tegeleda nende asjadega, mis arendavad ja toovad rõõmu. Kui minu aju on puhanum, võtab see ka uut infot paremini vastu. Kuna olen ülikoolielu juba pisut nuusutanud, siis julgen öelda, et kui mittestatsionaarse õppe puhul kardetakse, et see võtab ära võimaluse ülikooli sisse saada, siis sisse saamine on üks asi, kuid ülikoolis püsimine õnnestub õhtukooli kogemusega noorel ilmselt hästi, sest tal on suurem iseseisva töötamise kogemus olemas.
(Irise kogemuslugu „Kuidas ma õhtukoolis õppima õppisin” ilmus esimest korda Keila Noortelehes.)"
"23.01.2019, 00:05",uudised,https://epl.delfi.ee/artikkel/85098837/soolaste-linnatanavate-saladus,Soolaste linnatänavate saladus,"Ja seda kulub Tallinna kesklinnas palju, olenevalt ilmast, täpsemalt õhutemperatuurist, aga ka muudest teguritest 15–60 tonni ööpäevas. Seega võib soola tee ruutmeetri kohta kuluda kümnest grammist kuni mitu korda suuremate kogusteni. Sool veetakse Tallinna Valgevenest ja Saksamaalt ning sügisel varutakse seda lattu 3000 tonni. Sool (NaCl) toimib kuni kaheksa-üheksa külmakraadini. Kaltsiumkloriid (CaCl) on tibake kangem ja mitu korda kallim kui sool ning sulatab jääd veel 15–16 külmakraadi puhul. Tavaliselt kasutatakse kaltsiumkloriidi veega lahustatud kujul ja selleks, et kuiv kloriid ei lendaks tänavalt minema. Näiteks Tänavapuhastuse AS haldab ja hooldab Tallinna tänavaid ning Kristiine linnaosavalitsus kõrvaltänavaid kokku üle miljoni ruutmeetri."
"26.01.2021, 00:10",arvamus,https://epl.delfi.ee/artikkel/92362581/juhtkiri-tulgu-paikesetous-mitte-rosolje,"JUHTKIRI | Tulgu päikesetõus, mitte rosolje","Võimsa ülekaaluga parlamendi heakskiidu pälvinud valitsus pakatab sümbolitest. President Kersti Kaljulaid nimetab selle ametisse päikesetõusu ajal ning Eesti ajaloos esimest korda juhatab valitsust naine ja ka peaaegu pooled ministrid on naised.
Maailma meedia pööras sellele positiivset tähelepanu juba eile. Sooline võrdsus pole mingi võluvits, kuid näitab siiski ühiskonna uude arenguetappi jõudmist. Sageli tulebki purustada klaaslagi, et see, mis eile tundus kummaline, oleks homme juba loomulik.
Uued näod iseenesest ei tähenda uut hingamist. Samal määral, kui näidatakse murrangut sümbolite kaudu, peaks seda olema näha tegudes. Praegu saame uut valitsust hinnata üksnes nende esimese teo, koalitsioonileppe järgi. Tagasihoidlikult öeldes on ruumi rohkemaks.
Ennekõike paistab silma koalitsioonileppe üldsõnalisus. „Pooldame”, „toetame”, „parandame”, „osaleme” ja „jätkame” on kõik õiged väljendid, aga ometi mõjuvad pikema plaani puudumise tõttu nörritavalt. Tõsi, küllap pärast eelmist valitsust, mida välismeedia nimetas viisakalt vastuoluliseks, tulebki ka elementaarsed põhitõed üle kinnitada.
Uus valitsus peaks kasutama võimalust viia Eesti uuele arenguteele, mitte takerduma õõnsalt kõlavasse koalitsioonileppesse.
Niisamuti võib mõista, kui seotuks jäävad praeguse koalitsiooni käed. 2021. aasta eelarve on lukus, esmase tähelepanu nõuab endale koroonapandeemia ja üldse saab valitsus kesta kuni kaks aastat.
Ent pole näha, et liiga palju üritatakski. Kriisist väljumist võiks ju kasutada otsustavaks pöördeks. Ja viiteid sellele võibki leida. Näiteks „Teeme digiteenused etteaimatavaks ja sündmuspõhiseks” on eufemism e-riigile, mis pakub ise lahendusi, on mugav ja funktsionaalne. „Väljume põlevkivielektri tootmisest hiljemalt 2035. aastaks” annab selge suunise, et sinna sektorisse ei tohi enam raha suunata.
Kuid siis järgnevad vastuolud. Näiteks kuidas käivad käsikäes sõnumid erakorralisest pensionitõusust ja vajadusest tagada eelarve tasakaal? Ühest küljest uuendusi ja paindlikkust lubades seotakse riigi käed ikkagi eos suurte püsikulutustega.
Küllap on see sääraste partnerite puhul mõneti vältimatu. Siiski oleks kummagi erakonna, aga ennekõike Eesti huvides, kui Kaja Kallase (esimest?) valitsust jääks meenutama päikesetõus, mitte õõnsate ideede rosolje."
"05.04.2017, 00:05",uudised,https://epl.delfi.ee/artikkel/77782298/raadi-rehvimagede-koristamine-takerdus-kohtuveskisse,Raadi rehvimägede koristamine takerdus kohtuveskisse,"Eelmise aasta lõpus võttis keskkonnainspektsioon (KKI) kasutusele enda sõnul kõige karmima võimaliku meetme, et koristada ära aastaid loodusesse ja eri platsidele kuhjatud 21 000 tonni jagu vanu rehve. Kuna KKI rehvimägede omanikele tehtud ettekirjutustest polnud kasu, otsis inspektsioon riigihankega firma, kes asendustäitmise korras rehvid ettevõtjate asemel ära käitleks ja lahendaks sellega aastaid seisnud rehvimägede mure.
„Ragn-Sells tegi esimese etapi ära ja selleks esimeseks etapiks oli 300 000 eurot olemas. Praegu rehvide käitlemist ei toimu,” kommenteeriti KKI-st.
Sel ajal seisis lageda taeva all kolm suurt rehvimäge, millest suurim asub praegugi värske Eesti Rahva Muuseumi kõrval Tartu Raadi vanal lennuväljal. See hunnik kaalub umbes 14 000 tonni ja suurema osa eest seal, vastutab MTÜ Rehviringlus, kes on käitlemise üle andnud AS-ile Kuusakoski, kes omakorda OÜ-le Rubronic.
Riik eraldas esimesed 300 000 eurot rehvide käitlemiseks keskkonnainvesteeringute keskuse kaudu, kuid küsib seda tagasi rehvide eest vastutavalt organisatsioonilt. Kui Rubronic keeldub maksmast, nõuab KKI asendustäitmisele kulunud maksumaksja raha tagasi tootjavastutusorganisatsioonilt (TVO) Rehviringlus ja Kuusakoskilt. Ragn-Sells jõudis kohtuasjade ajal käidelda 1680 tonni vanarehve. Valdava osa neist tarnis prügifirma Soome, kus neid kasutati energiatootmiseks, väiksem osa suunati kummitoodete valmistamisse.
Kohtus on vaidlustatud nii KKI ettekirjutus vanarehvide likvideerimise kohta, asendustäitmise rakendamise hoiatus kui ka täitekulude väljanõudmine.
Rehviringlus ei nõustu KKI-ga selles, et ta vastutab vaidlusaluste rehvihunnikute käitlemise eest, pidades ühtlasi otstarbekaks vaielda kõnealune küsimus selgeks enne korduvate samasisuliste haldusmenetluste ja asendustäitmiste tegemist. Eile tegigi Tartu halduskohus järjekordse määruse, millega rahuldas Rehviringluse õiguskaitse taotluse 30 päevaks. See tähendab, et kohtumenetluste ajal ei tohi KKI asendustäitmise kulusid Rehviringluselt nõuda. Määrust on võimalik 15 päeva jooksul vaidlustada.
OÜ Rubronic juhi Siim Lauri sõnul sai Ragn-Sells Raadil koristatud väikese platsi. „KKI tõstis asendustäitmisega rehvide käitlemise hinna meie tänases turusituatsioonis ebaloomulikult suureks. Sellise tasu eest, mida riik maksab, võiksime ka meie rehve käidelda. Küsimus on ju alati olnud rahas,” nentis Lauri.
Ta soovitas riigil kokku kutsuda ümarlaud, et turuosalistega koos mõelda välja sobiv lahendus ja eemaldada praegused turutõrked. „Laua taga pastakat keerutav ametnik pole turuolukorraga kursis, ta pole pädev hindama, kui palju tonne ühe kuu jooksul saab käidelda,” ütles Lauri.
Turuosaliste ja ametnike sõnul viis TVO-de omavaheline konkurents maaletoojatelt küsitava taaskasutusmaksu niivõrd madalale, et selle eest polnud enam võimalik rehve käidelda.
Ragn-Sells on valmis rehvide käitlemist jätkama. „Loodame, et keskkonnaministeerium ja KKI leiavad lahenduse ja rahastuse, kuidas saab ka ülejäänud rehvid käitlusse suunatud, nagu algne plaan ette nägi,” kommenteeris Ragn-Sellsi kommunikatsioonijuht Rainer Pesti.
Asendustäitmise väliselt on viimase poole aasta jooksul ära koristatud üle 2000 tonni rehve Reolas asuvalt Nordline Balticu platsilt. Ka TVO-na tegevuse lõpetanud Rehviliit tegeleb Harjumaal Lool paikneva ligi 5000 tonni vanarehvide käitlemisega.
Rehvid Eesti Energia ahju
Märtsist alates kasutab Eesti Energia Iru jäätmepõletusjaamas segaolmejäätmete kõrval kütusena ka Eesti päritolu vanarehvide haket. Aastas suudab Iru jäätmepõletusjaam põletada kuni 5000 tonni rehvihaket.
Iru elektrijaam varustab soojusega Tallinna ja Maardu kaugküttevõrku, jaamas toodetud elekter liigub elektrivõrku ja müüakse elektribörsile. Täisvõimsusel töötades põletab Iru jäätmepõletusjaam tunnis keskmiselt 30 tonni segaolmejäätmeid, päevas 720 tonni. Keskmiselt käib jäätmepõletusjaamas ligi 70 prügiautot päevas."
"10.06.2016, 23:55",lp,https://epl.delfi.ee/artikkel/74780397/paksude-eestlaste-hind-on-45-miljonit-eurot-aastas,Paksude eestlaste hind on 45 miljonit eurot aastas,"Tervise arengu instituudi andmetel on Eesti täiskasvanute (16–64-aastased) hulgas ülemäärase kehakaaluga ligi 60% mehi ja pea pooled naised. Eestis ei ole rasvumisele – probleemile, mis tõstab üha rohkem pead – kunagi konkreetset arvu lisatud. Seda on uuritud paljudes lääneriikides, kuid Ida-Euroopas mitte.
Tartu ülikooli majandusteaduskonna magistrant Margit Partei jõudis oma värskelt kaitstud põhjalikus magistritöös järeldusele, et 2015. aastal oli Eestis ülekaalu (kehamassi- indeks 25–29,9) ja rasvumise (kehamassiindeks üle 30) kulu ei rohkem ega vähem kui 45,5 miljonit eurot, mis on 0,22% Eesti SKT-st. Iga Eesti elaniku kohta oli riigi „rasvumiskulu” seega üle 35 euro.
Euroopa Liidus kulub ülekaalust ja rasvumisest põhjustatud haiguste raviks keskmiselt ligi 7% tervishoiu kogukuludest. Eeldusel, et sama näitaja kehtib ka Eesti puhul, kulus tervise arengu instituudi tervisestatistika andmetel 2014. aastal nende haiguste raviks koguni üle 80 miljoni euro jooksevhindades.
Hind, mille Partei oma töös välja arvutas, on väiksem kui paljudes teistes riikides, näiteks USA-s (kulu rasvumisele 1,44% SKT-st). Partei tõdeb töös, et Eesti sarnaneb selles vallas pigem nn arenguriikidega nagu Mehhiko ja Tai.
Kõige lihtsam on teada-tuntud: tervisliku söömise ja liikumise propageerimine, mis paraku ei pruugi vajalikke tulemusi anda. Partei toob teadustöös esile ka uudsed maksulahendused, mis suurendaksid riigi rahakotti ja motiveeriksid elanikkonda ülekilosid kaotama.

Esiteks nn Pigou maks kiirsöögile ja rafineeritud suhkrut sisaldavatele toodetele (maiustused, karastusjoogid). Sarnased maksud on kasutusel muu hulgas Mehhikos ja Norras. Miinusena toob Partei esile, et see võib toidutööstuses esile kutsuda hinnatõusu, mis mõjutaks eriti vaesemat elanikkonda. Partei arvab, et Pigou maksu tuleks rakendada tervislikumaid valikuid tegema õpetamisega käsikäes.
Partei hinnangul on teine, märksa intrigeerivam võimalus normaalkaalus elanikkonna maksude vähendamine. Ilmselt oleks see üsna efektiivne, sest normaalkaalus inimesed oleksid motiveeritumad vastavaid näite edastama. Kolmas lahendus oleks suurendada ülekaaluliste inimeste omaosalust terviseteenustes. Kumbagi lähenemisviisi pole veel kuskil praktiseeritud.
Partei toob teadustöös esile ka lahenduste kitsaskohad: raske on kindlaks teha neid, kes peaks maksu maksma, lisandub suur lisatöö arstkonnale, kes peaks patsiente mõõtma-kaaluma hakkama, jne.
Tähelepanuta ei jää ka see, et kehamassiindeks, mida kasutatakse ülekaalulisuse ja rasvumise mõõtmiseks, võib ebaõiglane olla. Paljud sportlased, näiteks kulturistid ja tõstjad, kellel on tavapärasest suurem lihasmass, aga ka rasedad naised on kehamassiindeksi järgi ülekaalulised, kuigi tegelikult toituvad tervislikult. Seetõttu on Partei hinnangul äärmiselt oluline, et maksuerandite nimekiri oleks põhjalik ja kõikehõlmav.

Ka maksu suurus peab olema ettevaatlikult kalkuleeritud. Kui maksustatakse ülekaal, peab arvestama, kas maksul on üks kindel summa või olenevalt ülekaalu suurusest ka eri astmed. Kas peaks maksustama rasvunu iga ülekilo?
Ühiskonna suurenev ülekaaluliste hulk igatahes viitab sellele, et tulevikus on kulud ühiskonnale veel suuremad. Uued andmed eestlaste rasvumise kohta saab haigekassa järgmise aasta kevadel. Siis on näha, kes see trend on endiselt suurenev või on näitajad samaks jäänud.

Sotsiaalministeerium: aastaga kaotatakse Eestis 47 399 eluaastat
Eesti ei „kaota” rasvumisele ja ülekaalule üksnes eurodes. Tuginedes 2013. aasta tervisekaotuse andmetele ja eeldades, et Euroopa Liidu keskmised näitajad rakenduvad ka Eesti puhul – 9,6% haiguskoormusest on tingitud tasakaalustamata toitumisest, ülemäärasest kehakaalust ja vähesest liikumisest –, kaotati Eestis aastaga 47 399 eluaastat, märkis sotsiaalministeerium. 
Arvutuskäik
Kuidas saadi tulemus 45,5 miljonit eurot? Ülekaalu ja rasvumisega seotud kulud jagunevad otsesteks ja kaudseteks. Otseseid kulusid hindas Margit Partei rasvumise tõttu tekkivate haiguste ravikulude kaudu, mille andmed pärinevad haigekassast. Valikusse jäi 11 haigust. Järgmiseks uuris Partei meditsiiniajakirjandusest, kui palju suurem oht on ülekaalulisel inimesel normaalkaalus inimesega võrreldes nendesse haigusesse haigestuda. Iga haiguse kohta uuris Partei omakorda, kui suur osa selle haiguse põdejaid on ülekaalulised.
Kaudsed kulud pidi Partei hindama otseste kuludega seotult, sest nende hindamiseks pole Eestis sobivaid andmeid."
"30.06.2015, 00:30",valismaa,https://epl.delfi.ee/artikkel/71806525/kreeka-kriis-ja-rahvahaaletus-odysseuse-valik-sarajevo-hetkel,Kreeka kriis ja rahvahääletus. Odysseuse valik Sarajevo-hetkel,"Foto: AP/Scanpix

Odysseus pidi oma laeva­reisil otsustama, kuidas pääseda läbi kahe merekoletise, Scylla ja Charybdise vahelt. Hoides kaugemale ühest, oleks ohtlikult lähenetud teisele. Selle mütoloogilise looga andsid vanad kreeklased maailmale kahe halva vahel valimise kujundi.

Valitsus kutsub andma eitavat vastust ja ajab olukorra äärmuslikuks. Kui referendum olnuks plaani osa, tulnuks see teha eelmisel pühapäeval enne päästeprogrammi lõppemist. Tsiprase lootus, et laenuandjad annavad järele, ei täitunud. Muidugi võib referendum olla samuti taktika sundida neid siiski leebuma. Võib-olla soovivad laenuandjad nüüd ära oodata, mida siis rahvas arvab. Kuid 5. juuliks võib Kreekas olla juba kaos.

Financial Timesi kolumnisti Tony Barberi arvates on Euroopa harmooniline integratsioon niigi suuremas ohus kui kunagi varem, kuid praegune prioriteet on Kreekat aidata. „Hoolimata radikaalse vasakpoolse valitsuse mõtlematusest, hoolimata riiki 1974. aastal demokraatiasse naasmisest saadik valesti juhtinud poliitiliste ringkondade ebaõnnestumistest, hoolimata kroonilisest korruptsioonist, hoolimata ärioligarhide isekusest ja hoolimata rahvusvaheliste laenuandjate eksimatust suutlikkusest jätta suur pilt nägemata, tuleb Kreeka praegu poliitilisest, majanduslikust ja sotsiaalsest kokkuvarisemisest päästa,” kirjutas Barber.
Kui seda ei tehta, on tulevik hirmus. Kreeka vajub üha sügavamasse poliitilisse radikaalsusse, majanduslikku hädasse, organiseeritud kuritegevusse, kontrollimatusse migratsiooni ja ehk isegi sõtta, mis iseloomustab riike kaarel Bosniast Süüriani. „Kagu-Euroopa stabiilsusel on EL-i ja NATO alliansi jaoks kõige suurem tähtsus,” hoiatas Barber.

Tema sõnul on euro Kreeka lahkumise korral parandamatult rikutud. Iga valitsus, kellel raskusi tekib, saab kasinusmeetmete alternatiivina kasutada Kreeka varianti. Finantsturg teab seda ka ja avaldab haavatuna näivatele riikidele survet. Sellepärast esindabki Kreeka euroala eksistentsiaalset kriisi.

„Vastuseks öeldakse, et Kreeka on väike ebaoluline maa ja et ühisraha on palju paremini kaitstud kui viimatise akuutse kriisi ajal 2012. aasta suvel. Euroopa pealinnades olevad diplomaadid võtsid 1914. aasta juuni lõpus paljuski samasuguse seisukoha,” hoiatas Elliott.

Kuigi euroala rahandus­ministrid otsustasid laupäeval praegust abiprogrammi mitte pikendada, võib kokkulepe siiski sündida, kirjutas Financial Times, kellele teadaolevalt on Kreeka peaminister Alexis Tsip­ras saatnud kõigile euroala valitsus­juhtidele ja palunud neil ümber mõelda.
„Ma palun, et Teie valitsus kaaluks oma seisukohti selles küsimuses ja otsustaks Kreeka parlamendi palvele [pikendada abiprogrammi] vastata,” seisab Luksemburgi peaministrile saadetud ja välja lekkinud kirjas. „Otsus aitab meil jõuda ühise eesmärgini, milleks on vastastikku kasulik kokkulepe, mis tagaks Kreeka fiskaal- ja finantsstabiilsuse ning päädiks Kreeka majanduse kasvamisega euroalas.”
Prantsusmaa president Fran­çois Hollande avaldas lootust, et on veel aega Kreekaga kokkuleppele jõuda: „Läbirääkimiste ukse sulgumiseni on veel mõni tund aega.” Ka Euroopa Komisjoni president Jean-Claude Juncker valmistub tegema uut kompromissettepanekut, et vältida Kreeka täielikku maksejõuetust. Delfi
"
"09.02.2016, 08:31",arileht,https://epl.delfi.ee/artikkel/73640081/valisturistid-kulutasid-mullu-eestis-umbes-1-3-miljardit-eurot,"Välisturistid kulutasid mullu Eestis umbes 1,3 miljardit eurot","Välisturistid tarbisid 2015. aastal Eestis kaupu ja teenuseid hinnanguliselt ligi 1,3 miljardi euro eest, teatas Eesti Pank.
Soomest pärit külastajate arv ning nende osakaal jäi aastataguse ajaga võrreldes samale tasemele (39%). Teistest Euroopa Liidu riikidest tulnud reisijate külastuste arv suurenes keskmiselt 6 protsenti. Kõige rohkem kasvas Austriast, Hispaaniast ja Saksamaalt tulnud turistide külastuste arv, vastavalt 21%, 17% ja 15%. Seevastu Portugalist ja Tšehhist tuli 15% ja 17% vähem turiste.
Iga neljas reis Eestisse tehti väljastpoolt Euroopa Liitu. Kõige enam ehk veerandi võrra kahanes Venemaalt pärit külastajate arv: nemad külastasid Eestit 836 000 korda, mis oli 13% kõikidest külastustest.
Ameerika Ühendriikidest saabunud turistide arv kasvas 70% põhiliselt tänu ühepäevakülastustele, mida oli 90 000 võrra rohkem. Aasia riikidest pärit turistide arv on kasvanud mitu aastat järjest ning 2015. aastal suurenes nende külastuste arv kolmandiku võrra, kuigi Aasia riikidest pärit inimeste osakaal turistide üldarvus on väike.
Ühepäevakülastajate arv kasvas 5% ning moodustas külastajate üldarvust 55%. Eestis ööbivate turistide arv aga kahanes 5%. Eesti majutusasutustes peatus 70% mitmepäevareisil olijatest ning nende keskmine külastusaeg oli 4,8 päeva – seega oli keskmine külastus 7% pikem kui 2014. aastal.
Eesti elanikud külastasid eri riike ligi 4 miljonil korral ehk 3% rohkem kui 2014. aastal. Välismaale reisinud Eesti elanikud kulutasid seal hinnanguliselt 800 miljonit eurot.
Eestlased reisid Soome mullu märgatavalt vähem
Võrreldes 2014. aastaga eestlaste reisieelistused väga palju ei muutnud ning külastatud riikide esikümme jäi samaks. Kolmveerand reisidest tehti Euroopa Liidu riikidesse. Soome tehtud külastuste arv kahanes 7%.
Ülejäänud Euroopa Liidu riike külastati aga 5% rohkem ning need reisid moodustasid külastuste üldarvust üle poole. Tunduvalt on sagenenud Eesti elanike reisid Austriasse (15%), Horvaatiasse (16%), Itaaliasse (21%) ja Slovakkiasse (68%).
Jätkus eelmise aasta kasvutrend reisida sellistesse puhkusepaikadesse nagu Araabia Ühendemiraadid, Kreeka, Türgi ja Tai. Reiside arv nendesse riikidesse suurenes vastavalt 30%, 14%, 22% ja 6%. Egiptuse populaarsus reisisihtkohana on kahanenud kuus aastat järjest ning eelmisel aastal reisiti sinna 2009. aastaga võrreldes 4 korda vähem.
Venemaad külastati sama palju kui aasta tagasi ehk 380 000 korda. Külastuste arv teistesse SRÜ riikidesse kasvas kolmandiku võrra.
Ühepäevakülastused moodustasid külastuste üldarvust veidi üle veerandi ning nende arv vähenes 4%. Eesti elanike mitmepäevareiside arv suurenes 6% ning reiside keskmine kestus jäi samaks (4,6 päeva)."
"18.07.2017, 21:39",valismaa,https://epl.delfi.ee/artikkel/78905632/lati-lindiskandaal-poliitikud-praalisid-meedia-mojutamise-ja-varifirmadega,Läti lindiskandaal: poliitikud praalisid meedia mõjutamise ja varifirmadega,"Eelmisel nädalal nõudis hulk pahaseid meeleavaldajaid Riia prokuratuuri ees peaprokurör Ēriks Kalnmeiersi tagasiastumist. Protestijad heitsid prokuratuurile ette võimetust riigi tipp-poliitikuid puudutavat kriminaaljuurdlust kohtusse saata – ehkki, nagu nüüd selgub, oli selleks tõendeid rohkem kui piisavalt.
Juuni lõpus avaldas väljaanne IR artikliseerias salajaste lindistuste stenogrammid, kus tähtsad poliitikud ja suurettevõtete juhid Riia hotellis Rīdzene mahlakas kõneviisis Läti poliitikat ja majandusasju arutavad. Aastaist 2009–2011 pärinevate stenogrammide üks peategelasi on tolleaegne Riia aselinnapea, partei Läti Tee juht Ainārs Šlesers."
"18.03.2016, 10:46",valismaa,https://www.delfi.ee/artikkel/73981933/soomes-on-kohtu-all-vaenlase-araloigatud-peaga-facebookis-poseerinud-iraaklane,Soomes on kohtu all vaenlase äralõigatud peaga Facebookis poseerinud iraaklane,"Sellega kohtles ta prokurör Juho-Mikko Hämäläineni sõnul vaenlase sõdurit ebainimlikult ja alandavalt ning haavas viimase au. Juhtum leidis aset 2015. aasta 1.-2. jaanuaril Iraagis, vahendab Aamulehti.
Mees võitles Iraagi armee poolel poolsõjaväelise organisatsiooni ridades terroriorganisatsiooni Islamiriik vastu.
Iraaklane tunnistab oma tegu, aga eitab, et see on kuritegu. Tema advokaadi sõnul on kõige rohkem tegemist kerge sõjakuriteoga, kuid süüalune eitab ka seda.
Kaitse sõnul öeldi mehele, et pea kuulus tuntud Islamiriigi võitlejale, kes pani toime enesetapurünnaku, milles hukkus mitu inimest.
Prokurör nõuab süüalusele kaheaastast tingimisi vanglakaristust."
"01.08.2018, 00:10",kultuur,https://epl.delfi.ee/artikkel/83210165/eestis-on-sailinud-ainulaadsed-saksa-orelid-mida-seal-enam-ei-leidu,"Eestis on säilinud ainulaadsed Saksa orelid, mida seal enam ei leidu","Tallinna vanalinna grandioossed orelid on nii erakordsed, et kanti eelmise aasta lõpus UNESCO vaimse kultuuripärandi nimekirja. Unikaalsed Saksa meistrite pillid meelitavad Tallinna 32. rahvusvahelisele orelifestivalile muusikuid kogu Euroopast. 28. juulil alanud festival kestab 12. augustini.
Festivali kunstiline juht Andres Uibo rõhutab, et Eesti orelid teeb eriti hinnaliseks tõsiasi, et need on säilinud algsel kujul. Orelid ehitati Tallinna kirikutesse 19. sajandi lõpus ja 20. sajandi alguses. Ka Saksamaale ehitati samasuguseid, kuid originaalkujul pole neid säilinud.
Uibo nimetab põhjuseks seda, et pärast Teist maailmasõda läks elu Lääne-Euroopas liiga heaks. „Kui elu läheb väga heaks, siis inimene läheb väga lolliks,” täpsustab Uibo. „Ta hakkab tahtma ehitada uut ja kõik vana välja visata. Nagu mööbligagi: olen rikas, viskan vana minema, ostan uue.”
Nõukogude Eesti oli Lääne-Saksamaast märksa vaesem ja kirik siin põlu all. Orelid kogusid tolmu ja kellelgi ei tulnud mõtet neid kaasaegsematega asendada. Uibo oletab, et võimaluse korral oleks Eesti järginud Saksamaa eeskuju. „Kui meil oleks olnud vabadus, siis ma olen kindel, et meil neid pille enam poleks.”
Nüüd saab Saueri, Ladegasti, Voiti ja teiste osavate Saksa meistrite pillidel mängida nii palju, kui süda lustib. Uibo, kes on ühtlasti Niguliste kiriku organist, naudib orelimängu ja lööb pillile hääled sisse pea iga päev. Niguliste orelil on 4711 vilet ja pill kaalub 23,5 tonni. Maailma suurimad orelid koosnevad Uibo sõnul ligi 30 000 vilest. „Mõni vile on 16 meetrit pikk ja selle alaosasse mahub seisma neli meest,” kirjeldab ta.
Erinevalt teistest pillidest ehitatatakse orelid alati kindla ruumi jaoks, selle suurust ja omadusi arvestades. Igal orelil on kordumatu kõla. „Saksamaal on 50 000 orelit ja ükski pole teisega täpselt sarnane, isegi väljanägemiselt mitte,” kinnitab Uibo. „Iga orel ehitatakse spetsiaalselt, nagu iga Ferrari ehitatakse tellimuse peale.” Tellimustööd on hinnalised: Tallinna toomkiriku oreli väärtus võib Uibo arvates olla 50–55 miljonit eurot."
"16.04.2021, 06:30",sport,https://epl.delfi.ee/artikkel/93145705/kas-ajutise-voistluskeelu-tuhistamine-aitab-heiki-nabi-olumpiale-ei-aita,Kas ajutise võistluskeelu tühistamine aitab Heiki Nabi olümpiale? Ei aita!,"Positiivse dopinguproovi andnud maadleja Heiki Nabi kaitsja Paul Keres peab kõige olulisemaks seda, et Eesti antidoping tühistaks Nabile määratud esialgse võistluskeelu. See lubaks Nabil taas täisväärtuslikke treeninguid alustada ja Kerese arvates poleks siis ka takistusi osaleda suvel Tokyo olümpial ning suurvõistluseks valmistudes väiksematelgi jõuproovidel.
„Kuna kohalik antidoping ei taha võistluskeeldu tühistada, peame pöörduma CAS-i (rahvusvaheline spordiarbitraaž – toim) poole,” selgitas Keres. „Töötame selle nimel juba mitu päeva. Peame tõlkima väga mahukaid dokumente. Loodan nädala lõpuks kõik valmis saada ja ära saata.”
Kerese sõnul võtab CAS ajutist võistluskeeldu – see sisaldab ka ametlikel treeningutel osalemise keeldu – puudutavad juhtumid menetlusse kohe. Ta viitas ka mitmele juhtumile, mille puhul on spordikohus ajutise võistluskeelu tühistanud.
Eesti antidopingu juhi Henn Vallimäe sõnul ei tähendaks ajutise võistluskeelu tühistamine kaugeltki seda, et Nabi saaks olümpial osaleda. „Sportlast, kelle dopinguproovi A- ja B-proov on positiivsed ja menetlus alles käib, olümpiale ei lasta,” sõnas ta. „Nabi kaitsja viidab asjatult aega. Juhtumi menetlemisega saab edasi minna siis, kui saab täis tähtaeg, mis anti pärast B-proovi tulemuse selgumist selgituste andmiseks.” Tähtajaks määrati seitse päeva, seega täitub see reede õhtul.
Vallimäe lisas, et sportlasel on õigus selgitusi mitte anda, kuid olenemata sellest, kumma variandi sportlane valib, pannakse tähtaja kukkudes kokku rikkumise ettekandega toimik ja saadetakse distsiplinaarkomisjonile, kes alustab menetlust ja langetab otsuse.
Kerese olümpiateooriale tõmbas kriipsu peale ka Eesti olümpiakomitee spordidirektor Martti Raju. „Võistluskeelul ja olümpiamängudel pole mingit seost,” lausus ta. „Positiivse proovi andnud sportlast olümpiale ei akrediteerita. Akrediteering on ROK-i omand. Nad võivad ka põhjenduseta selle ära võtta. Ent Nabil on A- ja B-proovid positiivsed.”
Nabi võib olümpiale aidata ainult see, kui distsiplinaarkomisjon mõistab ta õigeks ja teeb seda piisavalt kiiresti. Positiivsed proovid on fakt. Kuid teoreetiliselt on võimalik, et ta suudab esitada distsiplinaarkomisjonile tõendid, mis näitavad, et keelatud aine on sattunud organismi juhuslikult ning seejuures polnud tegu ka sportlase enda lohakusega. Nabi ongi seni väitnud, et pole keelatud aineid tarvitanud, kuid pole veel esitanud tõendeid, mis seda kinnitaksid.
Keres arvab, et kui Nabi asi jõuabki lõpuks distsiplinaarkomisjoni, võtab asja uurimine nii kaua aega, et selle otsuse põhjal on olümpiale pääs ebatõenäoline. „Ma arvan, et Nabile karistust ei määrata. Kõige tõenäolisem ongi see, et lõpuks mõistetakse Nabi õigeks, aga olümpiale ei jõua ta enam minna,” ennustas Keres, kes on korduvalt püüdnud jätta avalikkusele muljet, nagu mingit dopingutarvitamise juhtumit polekski.
Ent miks peaks advokaadi arvates Nabi karistusest pääsema? Keres rõhub dopinguproovis avastatud keelatud aine väikesele kogusele, mis omakorda tõestab seda, et keelatud aine võis Nabi organismi sattuda näiteks teise inimesega maadeldes või jõusaalis saastunud pinnalt. Lisaks heidab Keres antidopingule ette, et mikroskoopilisest näidust hoolimata määrati sportlasele kohe selles loos juba kurikuulsaks saanud ajutine võistluskeeld.
Nabi dopinguproov sisaldas keelatud ainet letrosooli 0,6 ng/ml. Keres väidab, et antidopingul oli see arv kohe teada, kuid sellest hoolimata reageeriti karmilt. „Kindlalt oli see neil teada juba 15. veebruaril, kui labor sisestas proovi tulemused ADAMS-i süsteemi. Sportlase vaates seda näha polnud, kuid antidopingu vaates oli näha ka kontsentraat,” lausus Keres, kes enda sõnul tugines proovi analüüsinud laboratooriumist saadud infole.
Vallimäe väidab vastupidist. „Võin pea pakule panna, et meie seda arvu ei näinud. Tõsi, suuliselt oli juttu, et näitaja on madal, kuid see oli ka kõik. Meil polnud põhjust hakata ka seda näitu eraldi tellima,” kinnitas Vallimäe ja lisas, et madal näit võib olla tingitud ka sellest, et keelatud aine oli organismist suures osas juba väljunud.
Vallimäe viitas ka asjaolule, et kuigi näit 0,6 võib tunduda tõesti napp, on seegi 48 korda suurem, kui labori tuvastatav miinimumkogus 0,0125 ng/ml.
Kuid isegi siis, kui Eesti antidopingu distsiplinaarkomisjon otsustab Nabile karistust mitte määrata, ei pruugi ta veel puhtalt pääseda. Sellisel juhul võib otsuse vaidlustada rahvusvaheline alaliit või rahvusvaheline antidopinguagentuur WADA."
"29.01.2018, 00:05",uudised,https://epl.delfi.ee/artikkel/80933305/maailma-majandusfoorum-ootab-eestit-tulevikumurede-keskuse-liikmeks,Maailma Majandusfoorum ootab Eestit tulevikumurede keskuse liikmeks,"Peaminister Jüri Ratas ütles pärast Šveitsis Davosis toimunud kõrgetasemelisi kohtumisi, et Eesti sooviks astuda Maailma Majandusfoorumi (WEF) neljanda tööstusrevolutsiooni keskuse liikmeks. Peaministri sõnul tehakse valitsuskabinetis ideekorje, et välja mõelda, millises valdkonnas võiks Eesti panustada. „Usun, et esimese kvartali lõpuks saame välja pakkuda selle valdkonna, kus Eesti võiks täisliikmeks hakata,” ütles ta.
WEF-i neljanda tööstusrevolutsiooni keskus loodi mullu selleks, et tööstusettevõtted, idufirmad ja teised tehnoloogia arenguga seotud osalised (sealhulgas riikide valitsused) saaksid koos välja arendada põhimõtteid, kuidas tehnoloogilised muutused võiksid kõigile kasuks tulla. Näiteks uurivad nad tehisintellekti, asjade interneti turvalisust, isesõitvaid autosid, droone, täppismeditsiini ja ülemaailmset digitaalset kaubandust.
Keskuse panustajaliikmed on seni olnud ettevõtted ja organisatsioonid, kuid neljapäeval sõlmis Taani esimese riigina WEF-iga koostöökokkuleppe, et neist saab keskuse esimene riiklik partner. Ratas külastas USA läänerannikul San Franciscos asuvat keskust eelmise aasta augustis.
Ratas kohtus Davosis maailma suurettevõtete, teiste hulgas Mitsubishi Motorsi esindajatega, kes rääkisid, et nad kavatsevad tänavu Muuga sadama kaudu oma kaubamahtusid peaaegu kahekordistada. „Nende soov on leida ja saada kokkulepe ülikooliga ning leida Eestist ettevõtteid, kes reaalselt panustavad autotööstusse,” tõi Ratas esile. Tema sõnul soovib ettevõte leida ka praegu Jaapanis õppivaid Eesti üliõpilasi, et neid enda juurde praktikale või tööle kutsuda.
Ratas juhtis eraldi tähelepanu kohtumisele maailma ühe suurema digitaalkaubandusettevõttega Alibaba. „Alibabal oli konkreetne küsimus: mida suudaks Eesti pakkuda näiteks Hiina turule? Mis oleksid need konkreetsed tooted?” märkis Ratas. Tema sõnul lepiti kokku, et lähinädalatel saadetakse Eestist neile vastus."
"17.08.2018, 00:07",uudised,https://epl.delfi.ee/artikkel/83373637/tartus-oleksid-voinud-kolm-boad-lahti-paaseda,Tartus oleksid võinud kolm boad lahti pääseda,"Eestimaa loomakaitse selts avastas Tartus Kroonuaia tänavast üürikorteri, kus peeti ausõna peal koos seisvas terraariumis kolme kuningboad. Peale selle olid korteris puurid kümne kaelusturteltuviga ja ringi jalutas kaks kassi.
„Korterisse sisendes lõi vastu üsna ebameeldiv hais. Igal pool valitses kohutav räpasus,” kirjeldab Eestimaa loomakaitse liit vaatepilti, mis neid korteris ees ootas. „Uksel tuli vastu imearmas inimeste lähedust otsiv valge nurrumootor,” lisab liit oma postituses.
„Paistis, et ühest eluruumist oli tehtud nn loomatuba, kus oli terraarium kolme maoga, selle peal üks ja kõrval teine puur lindudega, kus kokku kümme kaelusturteltuvi. Tuvipuuride ees jalutasid vabalt kaks kassi,” kirjeldab liit tuba. Võib ainult ette kujutada, mida tunnevad linnud, kellest sentimeetrite kaugusel elavad maod. „Pole ime, et suled selle peale seljast tulevad kui loogu.” Pealegi polnud lindudel süüa ega liiva enda puhastamiseks.
„Väikeses terraariumis elasid väga kitsalt kolm suurt kuningboad,” kirjeldab liit. Ühe mao pikkus oli kaks või isegi kaks ja pool meetrit. Teised kaks olid küll lühemad, kuid siiski liiga suured üht väikest terraariumi kolmekesi jagama.
Palju ei puudunud sellestki, et mõni madu oleks võinud pääseda rahvast hirmutama. „Kõige ohtlikum oli terraariumi üks otsasein, mis püsis koos sõna otseses mõttes ausõna peal,” kirjeldab loomakaitse liit. Ja lisab: „Kehvalt kinniteibitud katkine klaas liikus väiksemalgi puutumisel. Maod on üsna jõulised ja oli lihtsalt ime, et mõni neist polnud veel ennast selle seina suunas mõnusalt sirutanud.” Sellised tingimused oleksid võinud kahtlemata paksu pahandust tekitada. „Kassid oleksid saagiks langenud esimestena ning tuvidele poleks ka armu antud,” kirjeldab liit, mis oleks võinud juhtuda. „Mitu akent oli avatud ning praegu kiljuks pool Tartut (Supilinn ja Emajõe piirkond kindlasti) hirmust ja peidaks nii lapsi kui ka lemmikloomi.”"
"26.07.2018, 00:05",uudised,https://epl.delfi.ee/artikkel/83157785/tonis-siigur-veiselihatartar-suviti-meie-menuusse-enam-ei-satu,Tõnis Siigur: veiselihatartar suviti meie menüüsse enam ei satu,"„Oleme vältinud kõikvõimalikud ohuallikad, elimineerinud 100%-liselt oma tooraine, kõik asjad on desinfitseeritud. Menüüsse ei satu suveperioodil ühtegi riskifaktoriga toitu, nagu on veiselihatartar või toore muna toidud,” selgitas Tõnis Siigur, üks Noa restorani omanikke ja peakokk. Pärast 18. juulil Noa restoranis söömist haigestus 24 inimest salmonelloosi ja 14 neist vajas haiglaravi.
Siigur kinnitas, et üle vaadatakse ka sisseostu kvaliteet. „Me kontrollime oma hankijad väga palju rohkem üle, vaatame nii-öelda nende tervisliku süsteemi üle, kas seal on kõik nii, nagu seadus ette näeb,” kinnitas ta.
Siigur rõhutas, et teisipäevast taas avatud Noa jätkab „hästikontrollitud, puhast ja professionaalset köögitööd”. „Üritame seda pakkuda hea kvaliteediga, nii et kliendid ei peaks kunagi kannatama ja selliseid probleeme läbi elama,” ütles ta.
Toidu- ja veterinaaramet uurib praegu, kust pärines nakkusallikas, mille tõttu haigestus 24 inimest. Tõnis Siigur on varem öelnud, et nakkus sai restorani tulla kolmest potentsiaalsest allikast: munadega, veiselihaga või pisikukandjaga – inimesega, kes on kuskil teadmata kohas nakatunud. „Need on kolm kõige tõenäolisemat allikat.”
Salmonelloosi haigestumist põhjustavad haigustekitajaga saastunud toiduained nagu (linnu)liha ja kanamunad ning neist valmistatud tooted. Teadaolevalt said restoranis mürgistuse inimesed, kes tellisid menüüst tartari. Haigestunute hulgas oli ka restorani töötajaid.
OKO Restoranid OÜ on Eesti suuremaid ja edukamaid toitlustusettevõtteid, mille käive oli 2017. aastal 6 miljonit eurot. Võrdluseks: Hesburger AS-i mullune käive oli 7 miljonit eurot. Eesti restoranide edetabelit juhtis 2017. aastal Premier Restaurants Eesti, tuntud ka kui McDonald’s, 21-miljonilise käibega."
"08.02.2019, 00:05",valismaa,https://epl.delfi.ee/artikkel/85261419/prantsusmaa-astus-ootamatult-nord-stream-2-vastaste-poolele,Prantsusmaa astus ootamatult Nord Stream 2 vastaste poolele,"Torujuhtme Nord Stream 2 teele on tekkinud ootamatu takistus: Prantsusmaa teatas äkki, et on selle vastu. Täna tuleb Euroopa Liidus hääletusele nn gaasidirektiiv, mille vastuvõtmine raskendaks torujuhtme ehitust, kirjutas Saksa väljaanne Süddeutsche Zeitung neljapäeval.
Vene energiahiiu Gazpromi projekt tekitab Moskva ja Euroopa riikide niigi keerulistesse suhetesse uusi probleeme, sõnas Prantsusmaa oma käigu selgituseks. „Me ei taha suurendada oma sõltuvust Venemaast ja niimoodi kahjustada EL-i riikide, nagu näiteks Poola ja Slovakkia huve,” teatasid Prantsusmaa valitsusallikad Süddeutsche Zeitungile.
Euroopa Komisjon üritab kokku leppida kindlates EL-i energiareeglites, mis kehtiksid nii ühenduse piires kui ka sellest väljaspool asuvate gaasijuhtmete kohta. Kui algatus läbi läheb, tekib Nord Stream 2-ga probleem, sest see ei vasta reeglitele.
Nord Stream 2 projekt näeb ette torujuhet, mis suudaks tarnida Venemaalt Ust-Lugast Saksamaale Greifswaldi 55 miljardit kuupmeetrit maagaasi aastas. See ehitataks senise Nord Stream 1 kõrvale ja peaks kava järgi valmima juba aasta lõpus. Seega on nn gaasidirektiivi muutmisega kiire.
Ukraina on projekti vastu kõvasti protestinud, sest tõenäoliselt jätab see riigi gaasitransiidist kõrvale, mis tähendaks miljarditesse dollaritesse küündivat kahju. Nord Stream 2 vastu on Poola ja Balti riigid, kelle sõnutsi halvendaks see Euroopa energiajulgeolekut.
Saksamaa tahab EL-i reeglite muutmist ära hoida ja on teinud kõik endast oleneva, et Euroopa Komisjon ei saaks gaasijuhtmete, sh Nord Stream 2 projekti üle suuremat kontrolli.
Nn gaasidirektiivi muudatusettepaneku hääletus toimub EL-i alaliste esindajate komitees (COREPER). Saksamaa võib loota Hollandi, Belgia, Austria, Kreeka ja Küprose toetusele, kuid sellest ei piisa. Pariisita on Saksamaal raske hääletusel oma tahet läbi suruda, sest Berliin vajab teiste EL-i riikide toetust.
Varem pole Prantsusmaa, Hispaania ja Itaalia tahtnud Berliini vastu välja astuda. „Prantsusmaa hääl on otsustav,” kinnitas EL-i allikas eile Reutersile. Ta lisas, et Hispaania ja Itaalia seisukoht pole täiesti kindel. Prantsuse valitsuse allika sõnul jääb Pariis oma otsuse juurde: meelemuutus on tema sõnutsi võimalik vaid president Emmanuel Macroni sekkudes.
Nord Stream 2-sse suhtub kriitiliselt ka USA president Donald Trump, kes on selle vastu korduvalt sõna võtnud. Viimati hoiatas USA suursaadik Saksamaal Richard Grenell Saksa ettevõtteid selle eest, et nood ei osaleks torujuhtme projektis, sest muidu võivad neid ähvardada märgatavad sanktsioonid.
„Nord Stream 2-l oleksid USA ja tema liitlaste jaoks tõsised geopoliitilised tagajärjed,” ütles Grenell. Tema sõnutsi varitseb oht, et Moskva kasutab tulevikus energiatarnet veelgi rohkem poliitilise ja majandusliku surve hoovana."
"15.02.2016, 18:49",valismaa,https://epl.delfi.ee/artikkel/73691049/homses-paevalehes-suur-ulevaade-pagulaste-vastuvotust-soomes,HOMSES PÄEVALEHES: Suur ülevaade pagulaste vastuvõtust Soomes,"Lugeda saab külaskäikudest Soome Punase risti vastuvõtukeskusesse Vantaas ja intervjuusid sealsete elanikega. Samuti külaskäigust ühe täiesti tavalise Soome pere koju Helsingi äärelinnas Malmis, kes on otsustanud avada uksed varjupaigataotlejatele ja pakkuda neile kodumajutust. Muuhulgas kirjeldavad nad, kuidas on võimalik koos elada, oskamata üksteise emakeelt.
Lisaks saab lugeda pikka intervjuud Soome siseminister Petteri Orpoga, kes vastutab riigis nii sisserände kui ka siseturvalisuse eest. Minister analüüsib nii hetkeolukorda kui selgitab ka, mida Soome ootab nüüd Euroopa liidult.
Vaata klippi intervjuust Petteri Orpoga, kus ta räägib, mis eelis on Soomel Rootsi ees varjupaigataotlejate ea kindlaks määramisel:"
"17.11.2015, 10:26",valismaa,https://www.delfi.ee/artikkel/72970687/fsb-siinai-lennukatastroofi-pohjus-oli-terroriakt,FSB: Siinai lennukatastroofi põhjus oli terroriakt,"„A321 pardal hakkas lennu ajal tööle omavalmistatud lõhkekeha võimsusega kuni üks kilogramm trotüüliekvivalendis,“ teatas Bortnikov TASS-i vahendusel.
Bortnikovi sõnul on lennuki tükkidelt leitud välismaal toodetud ainete jälgi."
"27.03.2021, 20:14",kultuur,https://epl.delfi.ee/artikkel/92969255/helen-mirreni-teatripaeva-lakitus-voib-olla-on-pidev-kindlusetus-aidanud-teatriinimestel-epideemiale-vapramalt-vastu-pidada,Helen Mirreni teatripäeva läkitus: võib-olla on pidev kindlusetus aidanud teatriinimestel epideemiale vapramalt vastu pidada,"Helen Mirreni teatripäeva läkitus:On olnud väga raske aeg elava etenduskunsti, näitlejate, tehnilise personali ja naiste jaoks, kes on pidanud võitlust sellel professionaalsel alal, kus on niigi palju ebakindlust.
Võib-olla on pidev kindlusetus aidanud teatriinimestel epideemiale vapramalt vastu pidada.
Nende kujutlusvõime on leidnud praegustes uutes oludes nutikaid, paeluvaid ja liigutavaid võimalusi suhtlemiseks, seda loomulikult interneti abil.
Niikaua kui inimesed on elanud meie planeedil, on nad üksteisele alati lugusid rääkinud. Imeline teatrikunst elab nii kaua, kui kaua me siin Maa peal elame.
Kirjanike, kunstnike, tantsijate, lauljate, näitlejate, muusikute ja lavastajate loomingulised tungid ei lase end kunagi maha suruda ja puhkevad lähimas tulevikus taas õitsele uue energia ja uuenenud arusaamaga maailmast, mis on meie ühine kodu.
Ma ei malda oodata!
Tõlkinud Anu Lamp"
"11.02.2020, 00:05",sport,https://epl.delfi.ee/artikkel/88897219/kalev-ebaonnestus-ja-langes-tabelis,Kalev ebaõnnestus ja langes tabelis,"Jenissei vastu võitis Kalev esimese veerandaja tänu Sten Soku koos lõpusireeniga tabatud ülikaugele kolmesele 26 : 22, aga poolajaks jäädi 37 : 40 kaotusseisu. Kolmandal veerandajal suurendas Jenissei vahe kiirelt kahekohaliseks. Lõpuks kaotas Kalev 73 : 86.
Kalevlaste resultatiivseim oli Aigars Šķēle 14 punktiga. Michael Finke lisas 13 ja Sten Sokk 12 punkti. Vastastele tõi Garlon Green 17 punkti.
„Palju õnne Jenisseile võidu puhul. Nad väärisid seda, nad võitlesid. Ma ei saa öelda, et minu mängijad ei võidelnud, aga nagu näha, siis suurt midagi ei õnnestunud. Ka visked ei läinud sisse,” rääkis Kalev/Cramo peatreener Roberts Štelmahers pärast kohtumist.
„Meie võistkonnal on Ühisliigas võitude saamiseks vaja mängida kõrgel tasemel. Täna ei olnud see päev,” lisas ta.
Jenissei juhendaja Dražen Anzulović oli mõistagi rõõmsam. „Kalevi võitmine oli suur katsumus, sest meil on viimasel ajal olnud palju probleeme. Austasime vastast väga, sest teadsime, et vastu tuleb tugev võistkond,” lausus Anzulović.
Seitsme võidu kõrvale üheksanda kaotuse saanud Kalev langes tabelis seitsmendaks. Täpselt sama seis on ka Jenisseil ja Permi Parmal, aga omavaheliste kohtumiste parem punktide vahe annab eelise Venemaa klubidele. Tabel on äärmiselt tihe – 11. kohal asuval Peterburi Zenitil on kuus võitu ja kümme kaotust.
Mulluse saavutuse kordamine ehk veerandfinaali pääsemine on endiselt Kalev/Cramo kätes. Kaheksast allesjäänud mängust viies poleks kalevlaste võit eriline üllatus: kodus Permi ja Nižni Novgorodi ning võõrsil Astana, Zielona Góra ja Minski Tsmoki üle.
Ent esmalt tuleb mängida võimsa Moskva CSKA-ga, see matš peetakse neljapäeval CSKA hallis."
"27.05.2020, 00:01",sport,https://epl.delfi.ee/artikkel/89973045/nool-keskendunuks-kaugushuppele-lennanuks-ehk-840-aga-teivashuppes-olnuks-marksa-kovem,"Nool: keskendunuks kaugushüppele, lennanuks ehk 8.40, aga teivashüppes olnuks märksa kõvem","Mälu Noolt alt ei vea. Kui teatada talle, et kohe-kohe on käes ühe rekordi tähtpäev, ajaks sel teemal törts juttu, tuleb paugust vastus: „Götzis 27. mai 1995. Kaugushüpe. 8.10.” Nool lisab, et järgmisel päeval purunes ka Eesti rekord kümnevõistluses, ent 8575 punkti ületas ta mõne aasta pärast ise. 8.10 püsib siiani.
Tõnu Lepiku Mehhiko olümpial hüpatud 8.09 näis kestvat igavesti. Kuni tuli Nool. „1995 oli mu läbimurdeaasta. Toona Götzises, meenub, oli nii, nagu Götzises tihtipeale ikka. Ühel päeval sajab, teisel päeval on briljantne ilm. Esimese vooru ajal tibas vihma ja iilid olid heitlikud, kuid siis sadu lakkas ja hakkas puhuma mõõdukas taganttuul. Seega ideaalsed tingimused,” meenutab Nool. „100 meetri jooks tuli juba normaalselt välja – 10,71 – ja siis kaugushüpe. Tunded lõi üles. Kümnevõistluses on emotsioonidel suur roll.”
Ei olnud. Juba 1993. aastal Riias lendasin tuule toel, kuid paku tagant tõugates 8.17. Seega olin säärase kaugusega tuttav. 19-aastaselt hüppasin Nõukogude Liidu meistrivõistlustel kümnevõistluse sees 7.77, mis tähendab, et selle ala soont mul oli.
Pühendusingi. Hooaja alguses Riia karikal põrutasin 8.17, aga siis hakkas mänedžer mind kõikjale pillutama. Järgmisel päeval võistlesin Lõuna-Soomes, ülejärgmisel Põhja-Soomes, sealt panin Rootsi, siis Soome tagasi. Nädalas tegin viis võistlust kolmes riigis.
Jah, aga kõik see möll tekitas ebakindlust. Treenerit mul polnud, öö otsa toolil istudes maganud, tuled otse laevalt võistlema, hüppad 7.60. Proovisin kaugushüppajana leiba teenida, samas tegin kümnevõistluse trenni. Mul pidanuks ehk olema rohkem kannatust. Samas... Hüpanuks ma toona MM-i normi täis, mis oli vist 7.95, pöördunuks saatus ilmselt teisele poole.
Keeruline öelda. Pidanuks kehakaalu alla võtma ja... Riia tulemust vaagides... 8.30–8.40 võinuks õnnestumise korral hüpata. Kadriorus Euroopa mitmevõistluse karikal hüppasin 1996. aastal 8.22.
Tuulega oli nagu Eestis ikka. Kui võtan toona tehtud pildid ette, siis... Mäletan väga hästi, et passisin tuuleauku. Mul oli 7.45 kirjas, Ramon Kajul 7.55. Pidin hea tulemuse kirja saama, ei võinud ju Kajule kaotada.
Medaleid võinuks saada, aga ei pruukinuks. Kui stabiilselt 8.30 hüpanuks, siis küll, ent see pole nii lihtne. 1993. aastal põrutasin Riias 8.17, kuid Eesti meistrivõistlustel astusin aina üle. Üks kindla peale tehtud katse läks kirja – pikalt paku tagant – ja 7.17. Säärane see kaugushüpe on. Ma ei arva, et kümnevõistlus oli mul vale valik. Kaugushüpe olnuks vale, sest teivashüppes olnuks ma palju edukam.
Kindlasti. Kõik mu omadused – kiirus, hüppevõime, osavus – sobisid teivashüppeks. Sel alal olnuks palju stabiilsem. Ent olud olid sellised nagu olid – teibaid polnud, treenerit polnud. Takkajärgi spekuleerimine on kasutu tegevus.
Polnud häda jah. 24 tiitlivõistlust, üheksa medalit. Kaugushüppes, näe, ei saanud MM-ilegi.
Nii oli. Aga Sydney olümpial võinuks samas midagi tulla. Enne hüppasin Brisbane’i võistlustel... vist oli 7.97 ja trennis kaheksa sammu pealt 7.56. Olin väga heas vormis, kuid olümpial jäi oma rumalusest kaheksameetrine õhulend tegemata, piirdusin 7.76-ga.
Heino Puuste rääkis kunagi, kuidas Lepik trenni tegi: hüppas, jalutas rahulikult tagasi, hüppas, jalutas... Tal oli erialane treenitus fenomenaalne. Sport on tõesti väga huvitav protsess – kaks eri tüüpi, aga tulemus on sama. Kümnevõistluseski teevad uimased mehedki vingeid tulemusi.
Jalad peavad kaugushüppajal tugevad olema. Noortel ja kergetel on lihtne kiire jooksu pealt lennata 7.40–7.50–7.60., aga kui tuleb mehe kehakaal, on vaja mehe jõudu ja kang läheb trennis raskemaks. Pinge jalgadele on hoopis teine. Kaugushüpe eeldab pikka ettevalmistust, iseenesest ei tule midagi, et noorena teen 7.50, kahe aasta pärast 7.80, varsti kaheksa meetrit ja nii edasi. Sport ei käi nii lihtsalt, järjepidevalt tuleb tööd teha ja vigastuspausid – eriti, kui neid on igal aastal – vaimselt üle elada. Peale selle peab hoidma finantsdistsipliini. Kui võistelda ei saa ja sissetulekut pole, hakkad kaaluma, kas sõita bussiga trenni ja üritada veel või minna tööle ja osta auto. Valikute küsimus.
Johannes Erm hüppas lähedale, 7.98. Ameerika võistlustel võivad tingimused olla teinekord väga head – tuulelippu pole ja... Samas kunagi ei tea, näe, Mikk Pahapillgi lendas Torino sise-EM-il 7.97.
Vedrurada või mitte, 7.97 on kirjas. Kaugushüpe on ala, kus võib fenomenaalne õhulend välja tulla – meenutame Bob Beamoni ulmelist maailmarekordit 8.90 – ja see mõõdetakse ära. Teibas võid teha elu parima hüppe, lennata 30 cm üle lati, aga see ei tähenda muud, kui et latt asetatakse järgmisele kõrgusele. Ehk siis kaugushüpe on tänuväärne, võimaldab pauku luuavarrest. Seega loodan, et mu rekord ei kesta ka järgmised veerand sajandit.
Kaugushüpe
Eesti kõigi aegade edetabel. Tulemus, nimi, koht, aasta.
8.10, Erki Nool, Götzis, 1995
8.09, Tõnu Lepik, Mexico, 1968
7.99, Tõnis Sahk, Tallinn, 2008
7.98, Johannes Erm, Eugene, 2018
7.97, Mikk Pahapill, Torino, 2009"
"18.12.2017, 00:05",sport,https://epl.delfi.ee/artikkel/80516100/eesti-sportlaste-advokaadid-on-aina-voidukad-ja-juhivad-2-0,Eesti sportlaste advokaadid on aina võidukad ja juhivad 2 : 0,"Meie suusatajate kaitsetiimide skoor dopinguküttide vastu on 2 : 0. Kaks juhtumit – Veerpalu ja Šmigun-Vähi oma – on kohtus võidetud. Ent dopingusüüdistusest pole lihtne vabaneda. Kui tavakohtus peab prokurör leidma tõendid, et pahategu on toime pandud, siis spordikohtus (CAS) tuleb atleedil end puhtaks pesta ja oma süütust tõendada.
Rahvusvaheline spordiarbitraaži ehk vahekohus on ka eriline, sest ei mõista süüdi, vaid kuulab ära mõlema poole seisukohad ja argumendid, kaalub, kumba rohkem usub, ja annab sellele õiguse.
Kohtumaterjalidest selgub, et sportlase advokaadid viskavad välja hulgaliselt õngi, lootes, et ühega näkkab. Kahtluse alla seatakse kõik mis võimalik ja otsitakse sportlast õigustavaid asjaolusid. Eestil on alati näkanud.
Alustuseks kaks protsessi, kus suured ja kuulsad atleedid on süüdi jäänud.
Esiteks Norra suusataja Therese Johaug, kelle proovist leiti keelatud ainet klostebooli, mis olevat organismi sattunud huulekreemi kasutades. Tema advokaatidel erilisi argumente võtta ei olnud. Rõhuti sellele, et treeningulaager oli kurnav, huuled tegid valu ja Johaug oli seetõttu stressis. Kuna tähelepanu hajus, jäi tal märkamata tähis, et huulesalv sisaldab dopingut. Ka Norra koondise arst olevat mitmel põhjusel hajevil olnud.
Kohus teatas külmalt, et tippsportlane peab raskustega harjunud olema ja arst ei puutu üldse asjasse, sest ravimipakil oleva hoiatuse lugemine ei nõua meditsiinilist haridust.
Hispaania ratturi Alberto Contadori juhtum oli märksa keerulisem. Tema uriinist leiti mikrokogus klenbuterooli. Contadori kaitsjad pakkusid mitut võimalust, kuidas anaboolne steroid võis kehasse sattuda. Ühte neist pidas kohus reaalseks – Contador võis tõesti süüa steroididega turgutatud veise liha. Rahvusvaheline antidopinguagentuur (WADA) aga märkis, et klenbuterool jõudis organismi toidulisandite kaudu, sest nõnda on sportlastega varemgi juhtunud.
Spordikohus vaagis üht ja teist argumenti, otsustas, et tõenäolisem on WADA versioon, ega vabastanud Contadori võistluskeelust.
Veerpalu, kes mõisteti 2011. aastal süüdi kasvuhormooni kasutamises, sai spordikohtus rahvusvahelise suusaliidu (FIS) üle seljavõidu tänu kaitsjatele, keda juhtis advokaat Aivar Pilv.
Nagu sel puhul tavaks, leidis Pilv ja Co. hulgaliselt argumente, miks Veerpalu tuleks õigeks mõista. Esiteks olla kasvuhormooni tase tema organismis tavapärasest kõrgem; teiseks polnud selge, kuidas dopinguproovi säilitati; kolmandaks jõudis proov laborisse soovituslikust ajavahemikust hiljem; neljandaks testiti sportlast erakorralistes oludes ehk alpimajas 4500 meetri kõrgusel; viiendaks oli A ja B proovis leiduva kasvuhormooni sisaldus kahtlaselt erinev; kuuendaks pole selle aine analüüsimeetod pädev.
Viis esimest argumenti lükkas kohus kõrvale, ent kuuenda võttis arvesse ja nõudis nüüd juba nii Veerpalu kaitsjatelt kui ka WADA-lt lisaselgitusi.
Veerpalu kaitsjate sekka kutsutud Tartu ülikooli teadlaste tiim – Sulev Kõks, Krista Fischer ja Anton Terasmaa – suutis tõendada, et kasvuhormooni testi piirnormid pole õiged.
CAS ütles lõppotsuses, et Veerpalu tarvitas ilmselt kasvuhormooni, kuid ta vabastati süüdistusest, sest proovi analüüsides tehti protseduurilisi vigu: „CAS-i kohtunike arvates tõestas FIS piisavalt, et kasvuhormooni test on profispordis kasutamiseks usaldusväärne ning tugineb teaduslikult õigetele eeldustele ja meetoditele. Küll aga ei suutnud FIS piisavalt hästi tõendada, et valepositiivse testi riski välistamiseks järgiti õigesti protseduuri piirmäärade kehtestamist. Seetõttu ei saa suusataja apellatsiooni FIS antidopingureeglite rikkumise kohta tagasi lükata ja ta võistluskeeld on tühistatud.”
Teada on – Šmigun-Vähi sõnade järgi –, et tema 2006. aastal Torino olümpial võetud proovist tuvastati järelanalüüsis keelatud ainetele viitavaid molekule. Suure tõenäosusega hakkasid Šmigun-Vähit aidanud juristid asjaga tegelema kohe pärast esimest infot A-proovi positiivseks osutumisest. 2014. aasta kevadel väitis toonane EOK president Neinar Seli, et A-proovi avamine on spordiarbitraaži kohtus vaidlustatud, sest olevat rikutud protseduurilisi reegleid.
Seli oligi aastate jooksul ainus, kes mingilgi moel asja kommenteeris. Tema sõnul rõhunud Šmigun-Vähi kaitsjad sellele, et vanade proovide avamine tähendab inimõiguste rikkumist. Seli jutt polnud Šmigun-Vähi tiimile mõistagi meeltmööda, aga nad keeldusid sellele midagi lisamast. Inimõiguste kohtust rääkis laupäeval Postimehele antud intervjuus ka Anatoli Šmigun. See usutlus ei kuulunud kindlasti Šmigun-Vähi tiimi plaanidesse.
Eesti Päevalehe andmetel ei vasta inimõiguste kohtu jutt tõele. Nii nagu ka Anatoli Šmiguni teine väide, et B-proovi avamise juures polnud suusataja esindajat. Kuidas aga asjad tegelikult olid, avalikkusele ei öelda.
Selge on aga see, et Eesti sportlase advokaadid said taas võidu. Kusjuures sedavõrd suure, et ROK tunnistas puhtaks kõik Torinos võetud proovid.
Kaks ebaõiglast hoopi
Kristina Šmigun-Vähi on kaks korda ebaõiglaselt pihtide vahele jäänud. WADA koodeksi järgi ei tohi uudist positiivsest dopinguproovist avaldada, enne kui sportlane on süüdi mõistetud.
2002. aasta jaanuaris hõikas Eesti suusaliit välja, et Šmigun-Vähi A-proovist leiti keelatud ainet 19-nonandrosterooni. B-proov oli aga negatiivne ja suusataja vabastati süüdistustest.
2014. aastal kuulutas Venemaa uudisteportaal, et Eesti olümpiavõitjalt Torinos võetud dopinguproov on positiivne, misjärel Šmigun-Vähi kinnitas seda. Ent nagu selgus, tunnistati ta seegi kord puhtaks.
Kui mõlemal korral oleks järgitud WADA reegleid, poleks keegi Šmigun-Vähi positiivsetest proovidest teada saanud."
"11.03.2016, 15:28",valismaa,https://www.delfi.ee/artikkel/73926443/maailma-vanimaks-meheks-kinnitati-auschwitzi-surmalaagri-ule-elanud-iisraellane,Maailma vanimaks meheks kinnitati Auschwitzi surmalaagri üle elanud iisraellane,"Kristali perekonna sõnul on ta sündinud Poolas 1903. aasta 15. septembril, vahendab Times of Israel.
Kristal elas Poolas kuni Teise maailmasõjani ning ta saadeti kurikuulsasse Auschwitzi surmalaagrisse.
Varem oli perekonna valduses olnud vanim dokument Kristali abiellumise kohta 25-aastaselt. Guinnessi rekorditeraamat nõuab aga dokumente isiku elu esimese 20 aasta kohta.
Poola arhiividest hiljuti leitud uus dokument tõestab aga, et Kristal oli 1918. aastal 15-aastasena Łódźi linna elanik.
Tütre Shula Kuperstochi sõnul Kristali naine suri, kuid ta ise elas holokausti üle ning kaalus sõja lõpuks vaid 37 kilogrammi. Ta kogus aga jõudu ja sõitis Iisraeli.
Kristal kolis Iisraeli põhjaosas asuvasse Haifa linna ja avas seal kommipoe. Ta abiellus seal uuesti."
"24.01.2017, 00:00",valismaa,https://epl.delfi.ee/artikkel/76999972/porosenko-tallinnas-ukraina-ei-karda-mitte-kedagi,Porošenko Tallinnas: Ukraina ei karda mitte kedagi,"Eile käis Eestis Ukraina president Petro Porošenko, kes kohtus siin president Kersti Kaljulaidi ja peaminister Jüri Ratasega. Eesti ja Ukraina presidendi kohtumisel räägiti eelkõige Ida-Ukraina olukorrast ja Eesti toetusest Ukrainale. Mõlemad riigipead rõhutasid vajadust jätkata Krimmi annekteerimise mittetunnustamise poliitikat. Vesteldi ka majandussuhetest.
Porošenko märkis, et kõigist Ukraina toetajatest on Eesti antud toetus elanike hulka arvestades suurim. Ta tänas Eestit järjepideva poliitilise toetuse ja 40 haavatud sõjaväelasele osutatud taastusravi eest.
„On äärmiselt oluline, et Ukraina jätkaks reforme, et õigusriik saaks toimida, jätkuks ja areneks võitlus korruptsiooniga ning pakutaks õiguskindlust investoritele,” toonitas Kaljulaid. „Selleta ei ole võimalik end Euroopa väärtusruumiga siduda.”
Küsimusele, kas USA-s toimunud ja Euroopas ees seisvad valimised mõjutavad lääne toetust Ukrainale, vastasid mõlemad presidendid, et usuvad endiselt välispartnerite solidaarsusse ja väärtuspõhisesse poliitikasse. „Ukraina ei karda kedagi ja oleme valmis kaitsma oma riigi territoriaalset terviklikkust igasuguse sissetungi vastu,” lausus Porošenko."
"30.09.2016, 00:10",kultuur,https://epl.delfi.ee/artikkel/75764953/eelaimdused-kariibi-mere-leitsakus,Eelaimdused Kariibi mere leitsakus,"Fiona on koduõpetaja, kelle kõik töökohad on päädinud õnnetul kombel lahti laskmisega, sest tal on ebatavaline anne: näha ette tulevikku. Kahjuks ei näe ta midagi kasutoovat, selle asemel saavad talle osaks ootamatud selgushetked, enamasti enne mõnd õnnetust. Säärased saatuslikud teadmispuhangud, mis on viinud nii hoolealuste napi pääsemise kui ka hukkumiseni, ei ole inimestele 23-aastasest punapäisest ja suurt kasvu naisest just head muljet jätnud. Tõsi on, et needus koormab ka Fiona hinge, kuni talle tundub, et just tema kohalolu toob õnnetusi kaasa. Saades kodukülas veel kord kinnitust, et anne midagi head ei tee – mitte ainult talle, vaid ka vara surnud emale –, langetab Fiona kiire otsuse ja võtab vastu tööpakkumise Lääne-India saarestikus. Ta läheb tööle suhkrurooistandusse, kus tõstab pead kolonistide ja orjade konflikt ning uhke häärber varjab endas vana valu ja viha.
Fiona tööandja on Šoti päritolu vanamees, kes on oma käte ja kangekaelsusega üles ehitanud õitsva äri. Kuid piisab paarist hetkest, et märgata perekonna varjatud tundeid ja saladusi. Räägitakse, et häärber on neetud. Olgu sellega, kuidas on, aga kõiki selle elanikke rõhub mõni hingevalu. Peale kõige muu selgub, et peremehel on täiskasvanud sohipoeg Fergus, kellest tööpakkumises sõnakestki ei mainitud ja kes on sündinud saarekese suurimast skandaalist. Ei lähe vaja palju, et Fiona ja Ferguse vahel tunded lõkkele lööksid, ent ühte põimuvad nende kõigi saatused. Saare leitsakus saavad kokku ka Andrew, kes ehitas häärberi ammu surnud tütarlapsele, tema kõrgest soost abikaasa Maria ning seitsmeaastane poeg ja pärija ning nende reformaatorist sugulane Alistair. Kõigele heidavad ettekuulutuse sünget varju Fiona nägemused, alati perekonda teenindavad orjad ja saarekesel pead tõstvad kuulujutud, et ühel päeval võib neid oodata vabadus.

Järgmisel aastal kolis noor Gaskin ema ja haige õega Londonisse, kus avaldas igal aastal mõne bestselleri. Ta kirjutas kiiresti – mitte seepärast, et see oli lihtne, vaid seetõttu, et ta pidi ka oma õde ülal pidama. Oma tuntuima raamatu lõpetas Gaskin 25. sünnipäeval, aga ta jätkas kirjutamist suurema osa ülejäänud elust. Gaskini viimane teos ilmus 1988. aastal, kui ta oli peaaegu 60-aastane.
Gaskin ei sallinud, kui teda nimetati romantiliseks kirjanikuks. Ta pidas end meelelahutajaks ja heaks käsitööliseks, kes uuris raamatute kirjutamiseks ka ajalugu, kaubandust ja muud vajalikku. Kokku on Catherine Gaskini teoseid umbes 20, eesti keeles on 1990-ndatel ilmunud neist veel kaks. Autor olevat öelnud, et lepib tõsiasjaga, et ta unustatakse juba tema eluajal, ent saatus tahtis teisiti ja tema raamatutest ilmub praegugi uusi väljaandeid.
Catherine Gaskini ""Fiona"" homsest saadaval koos LP-ga vaid nädal aega! Vaata lisa: www.lpraamat.ee
Catherine Gaskin oli pärit Iiri emigrantide perest ja kuuest lapsest noorim.
Gaskin kirjutas järjepidevalt 1980-ndate lõpuni.
Kokku on tema sulest ilmunud 21 raamatut.
Austraalias on ühe Gaskini raamatu järgi tehtud ka teleseriaal.
Ta oli abielus endast 19 aastat vanema ameeriklasega."
"02.03.2019, 00:05",lp,https://epl.delfi.ee/artikkel/85483645/andreas-laane-dopingusportlaste-karjaar-on-loppenud-mati-alaveri-tegevusele-peaks-andma-hinnangu-eok,"Andreas Laane: dopingusportlaste karjäär on lõppenud, Mati Alaveri tegevusele peaks andma hinnangu EOK","Eesti suusaliidu president Andreas Laane jälgis Karel Tammjärve dopingu tarvitamise ülestunnistusega pressikonverentsi Soomes suusatades. Keerulisel ajal vajavat pinged maandamist. Laane tunnistas, et Tammjärve jutt tekitas raskemeelseid tundeid. „Sportlased, kes tegelesid koos Mati Alaveriga kolm aastat süsteemselt dopingu tarvitamisega, tegid Eesti suusatamisele väga suurt kahju,” nentis ta. „Spordis ei ole kohta mustal valemängul. Nende sportlaste karjäär on sellega lõppenud.”
Kas nüüd süüd… Alaliiduna olime lihtsalt printsipiaalsed, kuid tunnistan, et alati saab paremini. Team Haanja tegevust motiveeris raha. Tegelikult ei muuda asja see, kas sportlased olid suusaliidu all või eraldi, praegu on kaotaja ikkagi Eesti suusatamine tervikuna.
Team Haanja ise pole suusaliidu liige. Küll aga kutsume ausaid ja puhtaid sportlasi enda alla. Me ei taha murdmaasuusatamist kaotada, kuid soovime jätkata ainult puhaste sportlastega.
Olen sellele mõtelnud, kuid minu ametiaeg lõppeb nagunii kevadel ja praegune tagasiastumine ei anna midagi. Tunnistan, et olukord ei ole lihtne ja ka jätkata ei ole lihtne. Me ei teinud asju valesti, suusaliit sõlmis sportlastega palju vastuseisu tekitanud lepingu, kus muu hulgas oli kirjas, et tahame teada, millega nad tegelevad, ja neil on keelatud dopingut tarvitada.
See raha tuleb riigile tagasi maksta. Meie eesmärk pole selle juhtumiga raha endale tagasi nõuda. Kuna leping sai sõlmitud iga aasta kohta eraldi, ei oska ma praegu ütelda, kui kaugele tagasiulatuva jõuga see on.
Minu hinnangul ei saa ta tõesti jätkata. Ma saan tema juttu uskuda, kuid teadmatus ei vabasta vastutusest.
Agnes Mägi sattus MM-ile asendusarstina ja tegeles vaid jooksvate tervisemuredega. Olen temaga rääkinud, Tammjärvega puutus ta kokku väga põgusalt. Nende sõnade aususes pole põhjust kahelda.
Suusaliidu juhatus on mööda maailma laiali, kuid homme (laupäeval – toim) koguneme elektrooniliste sidevahendite kaudu koosolekule ja paneme edasise plaani paika. Kindlasti soovime rääkida kõikide sportlastega, vaadata neile silma, esitada küsimusi ja selgitada välja, milline on nende enda ettekujutus edasiseks. Selge on see, et arvestama peab senisest väiksemate rahaliste võimalustega. Praeguses seisus on väga keeruline minna sponsoritelt toetust küsima.
Jah. Peamine on see, et koondis oleks nagu üks meeskond.
See on tegelikult suurem küsimus kui ainult suusaliidu arvamus. Praegu on õige aeg moodustada EOK-s töögrupp, mis annaks Mati Alaveri tööle objektiivse ja ausa hinnangu.
See paneb mõtlema, kas juriidiline võit ja tegelik elu käivad ikka kokku. Seda kõike tuleks uurida. Oluline on see, et spordiüldsus saaks teada tegeliku tõe. See kõik ei juhtunud ju nii kauges minevikus. Tegelikult tuleks seda kõike küsida uuesti Mati Alaveri ja Andrus Veerpalu käest. Nad ei saa ju kuhugi kaduda ja kui nad mujal välja ei tule, siis ilmselt peavad nad mingil ajal minema Austria politseisse ütlusi andma."
"31.03.2016, 17:30",valismaa,https://epl.delfi.ee/artikkel/74102135/poola-maluinstituudi-juhi-sonul-tuleb-maha-votta-ule-500-punamonumendi,Poola mäluinstituudi juhi sõnul tuleb maha võtta üle 500 punamonumendi,"„Nende säilimine on alates 1990. aastate algusest Poolas toimunud muudatuste lõpule viimatuse tagajärg. See oli saatuslik viga, mis on paljude aastate jooksul valanud õli tulle meie riigi vastu suunatud propagandale ja provokatsioonidele,“ ütles IPN-i juht Łukasz Kamiński väljaande Onet vahendusel.
Kamiński räägib enam kui 500 Nõukogude Liidule „tänuavalduseks“ püstitatud monumendist. Märkimisväärse osa neist püstitas punaarmee ning need ei ole poolakate spontaanse tegevuse tagajärg. Poolas on lisaks sellele ka mitmeid mälestusmärke, mille all on langenud Nõukogude sõdurite säilmed – neid ei kavatseta likvideerida.
„Meile on selge, et Venemaa hakkab protesteerima,“ sõnas Kamiński. „Kremli diplomaatilised teenistused reageerivad väga tormiliselt iga kord, kui Poolas likvideeritakse Nõukogude armeele pühendatud mälestusmärk. Me peame selle küsimuse lahendama ka selle tõttu, et Kremli propagandal ei oleks vahendeid selle teema korduvaks tõstatamiseks ja provokatsioonideks.“
Venemaa reaktsioon ei pruugi Kamiński sõnul olla ainult diplomaatiline ja ta toob selle kohta näiteks pronksiöö sündmused Eestis. Kamiński ütleb, et selleks tuleb valmis olla."
"27.12.2020, 09:22",arvamus,https://epl.delfi.ee/artikkel/92085563/kolumn-margit-adorf-kirjanike-liit-on-teil-seal-ehk-teisigi-pedofiile-ning-kaitsete-endasugust,KOLUMN | Margit Adorf: Kirjanike liit - on teil seal ehk teisigi pedofiile ning kaitsete endasugust?,"
Sel nädalal raputas mind kõige enam teadasaamine, et Eesti Kirjanike Liit toetab pedofiiliat. Veel enam - vägivaldse türanni toetamine pole liidule varasemastki võõras.
Ma ise ei kuulu Kirjanike liitu, pole sinna kunagi pürginud. Tuleb küll tunnistada, et kunagi nooremana käis selline mõte peast läbi ja küllap ma ka liikmeks kvalifitseeruks, kuid eks ma kirjutajana ole seni ikka pigem leheneeger olnud. See selleks. Kirjanike liitu ma ei kuulu ja seega läks minust ka täiesti mööda sealses siselistis peetud, väidetavalt mitmenädalane arutelu, mille vältel vaieldi selle üle, kas novembrikuu lõpus kohtus pedofiilas süüdi mõistetud Peeter Helme peaks Kirjanike liitu edasi jääma või mitte.
Peeter Helme on ise sealsamas listis ja oli sõna sekka öelnud vaid niipalju, et temal vaesekesel on nüüd mingi honorar saamata jäänud, sest kirjatükki ei avaldatud. Ise tema sellest liidust välja astuda ei kavatse ja teised siis pidid tegema otsuse, kas kiminaalkaristuse saanud pedofiil edasi liitu jätta või mitte. Selle nädala esmaspäeval jõuti lõpuks järeldusele, et Helmet ei ole vaja välja visata. Seepeale tegid lahkumisavalduse Sass Henno, Andra Teede ja Meelis Oidsalu. Ja nad kergitasid sellega veidi seda varjatuse loori, missugune tagurlik, mannetu, omakasupüüdlik, silmakirjalik mentaliteet valitseb liidu siseringis.
Lihtsalt ilge
See, mida ma teada sain, on ilge. See, et EKL eestseisus otsustas pedofiili enda liikmeks edasi jätta, on andestamatu ja jälk. Kirjanike Liidu esimees Tiit Aleksejev tegi küll avalduse justkui mõistaks Kirjanike liit üksmeelselt hukka Peeter Helme pedofiilsed tegevused, kuid kuna sellele ei järgnenud Helme liidust väljaarvamist, siis muutus see ""hukkamõist"" niisama tühjaks poosiks.
Mitte kellestki ei saa kirjanikku seetõttu, et ta kuulub mingisse liitu. Jah, ka pedofiil võib olla kirjanik. Siiski, kui on selline riiklik institutsioon nagu Eesti Kirjanike Liit, siis sellele organisatsioonile siiski kehtib ka noblesse oblige ehk sotsiaalne vastutus. Seda vastutust oleks tulnud rakendada, arvates Helme liidust välja. Lihtne liigutus, miks ometi see nii raske oli, kui hukkamõist on väidetavalt üksmeelne?
Jättes pedofiili enda ridadesse, annab liit selge signaali, et pedofiilia on nende arvates okei. Ja kui seal ka on mõni liige, kes arvab, et ei ole, siis paraku - vaikides ja liitu edasi jäädes nad kinnitavad oma tegudes midagi hoopis muud kui sõnades.
Ma võin veel mõista seda, et liit astub võitlusesse selle nimel, et Kaur Kenderi (ei kuulu liitu) räiget ilukirjanduslikku teksti peetaks siiski mitte kriminaalkuriteoks, kuid Helme juhtum on ilukirjandusest kaugel. Kas te seal liidus ikka saate aru, mida te kaitsta soovite ja keda enda seas sallite? On teil seal ehk teisigi pedofiile, ning kaitsete endasugust?
Hoiti ka surmakutsarit
Helme mitteväljaviskamisega kerkis üles veel üks teema - Kirjanike Liidus pesitses praeguse vabariigi ajal täiesti vabalt ka surmakutsar Uno Laht, kes küll vahepeal omal soovil liidust lahkus, kuid kes liitu 1992. aastal avasüli tagasi võeti. Uno Laht oli II maailmasõja ajal kommunistide poolel julgeolekuvolinik ning Laht on kirjutanud, et süüd oma tegude üle ta ei tundnud mitte kunagi. Eesti Kirjanike liitu kuulus ta oma surmani.
Kas te kujutaksite endale ette, et näiteks riigikogu liikmena saaks edasi istuda kriminaalkorras süüdi mõistetud lasteahistaja? Riigikogu teeks avalduse ja ütleks, et pedofiilia on paha, aga näe, see pedofiil sobib meile siia küll? Mina tahaks väga uskuda, et niisugust asja Toompeal ei sallitaks. Sama ootan ma ka Kirjanike Liidult.
Pole hullu?
Te ei ole seal liidus mingi sõpruskond, semud omavahel, kes sõbra ""väikese vääratuse"" peale talle õlale patsutavad ja ütlevad, et pole hullu, läheb üle, oleme ikka sõbrad edasi. Pedofiiliat ei saa hukka mõista üksnes sõnakõlksuga, samal ajal ise pedofiili enda seltsingus edasi hoides. Sõnad, millega ei kaasne tegusid, on tühjad.
Vaikijad, kes liidus väidetavalt tunnevad ""suurt tülgastust"", et Helme liidus edasi on, ei muuda oma ""tülgastusega"" olukorda paremaks. Kurat, kirjutage vähemalt mõni artikkel, et see on teile vastumeelt, astuge protesti märgiks välja, võtke plakatid pihku ja nõudke, et Helme liidust eemaldataks, aga mitte ärge vahtige, mokk maas, pealt. Või siis ikkagi te ei ole nii tülgastunud, vaid ikkagi toimib see, et oma särk on ligemal ja 20% raamatuostusoodustus ja lootus Kulkalt veidike nutsu saada nullib ära igasuguse südametunnistuse.
Häbi, Eesti Kirjanike Liit."
"19.01.2020, 05:00",uudised,https://www.delfi.ee/artikkel/88663931/intervjuu-politseimajor-sirle-loigo-liikluses-algab-iga-aasta-maa-varisemisega,INTERVJUU | Politseimajor Sirle Loigo: liikluses algab iga aasta maa värisemisega,"Kas midagi nii hullu, nagu möödunud nädalavahetusel Saaremaal juhtus, on üldse eelmisel või varasematel aastatel juhtunud?
Eelmisel aastal sellist õnnetust, kus korraga oleks hukkunud kolm inimest, õnneks ei olnud. Aga neid ikka on aeg-ajalt juhtunud. Võrreldes tänase päeva eelmise aasta ja käesoleva aasta seisu, siis tegelikult oli eelmisel aastal hukkunute arv suurem. Eelmisel aastal oli 15. jaanuariks viis hukkunut, selle aastaga on neli (intervjuu toimumispäeva õhtuks on see arv juba kuus).
Mis eelmise aasta alguses juhtus?
Jaanuar on liikluses alati olnud raske kuu. Eelmisel aastal tuli jaanuari alguses lumi, nagu see ikka tuleb, ootamatult. Kohe aasta alguses oli Tallinna-Tartu maanteel kahe hukkunuga liiklusõnnetus. Toona tegelesime igasuguste teehoolduse parandamise küsimustega. Sel aastal tegeleme roolijoodikutega. Liikluses algab iga aasta maa värisemisega.
Kogu aeg?
Eks talve tulek – see aasta pole veel tulnud – on kindlasti igal aastal liikluses raske. Ega me ilma vastu päris ei saa. Talv tuleb ikka ootamatult ja kuidagi läheb niimoodi, et talviste sõiduvõtetega kohanemine on keerulisem ja siis hakkab juhtuma. Kui kõiki aasta jooksul toimunud liiklusõnnetusi vaadata, siis sõltume väga palju ilmast.
Vaatasin, et enamasti on suuremad liiklusõnnetused muidugi suvel. Tundub, et kehva ilmaga just vastupidi – inimesed muutuvad ettevaatlikumaks.
Talvel kannatab rohkem plekk, sest kiirused on väiksemad, ja suvel kannatab inimene. Kui vaadata, et millisel perioodil aastas inimesed kõige rohkem viga ja surma saavad, siis see hakkab sealt maist kasvama, suvekuudel on kõige hullem ja septembrist hakkab langema. Kuna septembrist läheb aga pimedamaks, siis hakkab liikluses jalakäijale raskem aeg. Oktoober, november, detsember – kuni lumi maha tuleb. Ja siis on esimese lumega liikluses kaos.
Mida võtta ette, et õnnetusi oleks vähem. Teha karmimad karistused?
Mina ei usu suurematesse karistustesse, suurematesse trahvidesse. Rahaga inimesi ei kasvata. järelevalve saab toimida sellisel viisil, et inimene teaks – kui rikub, järgneb tagajärg. Ka sekkumiskünnis on oluline. Eelmisel aastal hakkasime tegema lühimenetlust ning politsei tabas 27% rohkem liiklusrikkujaid. Politseiautos kulub oluliselt vähem aega ning jõutakse rohkemate rikkujateni.
Niisiis tuleb politseil rohkem liiklusel silm peal hoida?
Üks asi on järelevalve. See, mida teeb riik. Teine asi, mis kindlasti on kasvanud – inimesed annavad ise järjest rohkem teada. Eelmisel aastal tuli häirekeskusesse üle 10 tuhande teate joobes juhtide kohta. Kogukondliku järelevalve tõus on järjest olulisem. Pole vaja politseinikku igale ristmikule. Inimesed ise ei tolereeri kiiruseületajaid, neid, kes telefoni rullivad, kel turvavöö on lahti. Veel vähem joobes juhte. Mida rohkem inimesed ise rikkujaid hukka mõistavad, seda vähem on rikkumisi.
Mõnes muus kontekstis kõlaks see suurem järelevalve ja pealekaebamine üpriski orwellilikult. Liikluses aga mitte.
Võtame selle väga traagilise Saaremaa liiklusõnnetuse. Väga palju on sellest räägitud. Nüüd kõik ütlevad, et jaa, me teadsime, et ta oli selline. Tal oli probleem alkoholiga, kiiruseületamisega. Aga mitte keegi ei teinud mitte midagi, et seda juhti takistada. Kui inimene on alkoholiga pahuksisse läinud, siis esimesena saavad sellest probleemist teada lähedased. Nad teavad kõik, et ta sõidab purjus peaga. Kui ma tean ja märkan, et liikluses on joobes juht, siis saan võtta telefoni ja helistada häirekeskusesse.
Aga?
Väga sageli mõeldakse selle peale, et kui lähedane on läinud purjus peaga rooli, siis on oluline, et ta jõuaks tagasi puruks sõitmata autoga ja politseile vahele jäämata. Aga kui ta sõidab surnuks kolm inimest? Kui temast saab kolmikmõrvar? Või ta sõidab end niimoodi vigaseks, et ülejäänud elu on ta voodis, terve perekond hooldab teda, vahetab tema mähkmeid ja kõikide elu on ära rikutud? Nii kaugele ei mõelda.
Kardetaksegi ehk, et kui annad lähedasest teada, saab ta karistada?
Kui räägime alkoholi piirmäära ületanutest, siis politsei kontrollib hoolega nende tausta. Eelmisel aastal suunasime 704 inimest rehabilitatsiooniprogrammi. Püüame neid ree peale tagasi aidata. Alkoholismi karistamisega ei ravi. Oluline on, et inimene saaks abi. Paljud inimesed on arvamusel, et kogume riigile raha – et see ongi kogu liiklusjärelevalve mõte. Tegelikult on mõte ikkagi ennetada, et kõigil oleks liikluses turvaline ja ohutu. Eesmärk pole teha võimalikult palju ja suuri trahve.
Igaks juhuks küsiksin ikkagi üle, et mis summas trahviraha on saadud?
Kindlasti on see summa eelmisel aastal tõusnud, sest liiklusväärtegude kasv on olnud 27%.
(meiega istub laua taga ka PPA pressiesindaja, kes otsib arvud välja)
2019. aastal määrati trahve summas 10 502 929 eurot. Eelmise aastaga võrreldes on see kasvanud umbes 500 000 eurot.
Siis on ikkagi mõnes mõttes vähenenud. 27% kasvuga peaks summa olema 2,7 miljonit suurem. Kas trahvisummad on siis väiksemad olnud?
Liiklusjärelevalve eesmärk ei ole kõiki trahvida ja võimalikult räigeid karistusi määrata. Selge on see, et rahaga inimest ümber ei kasvata. Mida rohkem on erinevaid mõjutusvahendeid, seda mõjusamad oleme.
Politsei soetas eelmisel aastal 8 mobiilset kiiruskaamerat. On need end ka õigustanud?
Praegu on seda mõju mõõdetavate, teaduspõhiste argumentidega vara veel hinnata. Need on meil alla poole aasta olnud kasutuses. Liikluspildist näeme, et nende kohtade peal, kus mobiilsete kiiruskaameratega mõõdetakse, on kiirused langenud. Mobiilsete kiiruskaamerate tulekuga suurenes ka väljasaadetud trahvide hulk. Võrreldes varasema aastaga saadeti üle 26 000 trahvi rohkem välja.
Kui palju siis varem trahve määrati?
Üle saja tuhande. Mobiilsed kiiruskaamerad tabavad oluliselt rohkem rikkujaid. Kui võtame selle, et kui palju kõneainet nende tulek liiklusesse põhjustas...
Inimestele tuli kohe hirm.
See on väga hea. Liiklusjärelevalve on nagu ujumine. Koguaeg pead vehkima. Nii, nagu vehkimise järgi jätad, hakkad kohe uppuma. Hea tehnikaga saab oluliselt paremini edasi, kehva tehnikaga võid ühe koha peal vehkida, aga edasi ei lähe. Mida rohkem me liiklusest meedias või ükskõik, kus – kasvõi kodus söögilaua taga – räägime, siis järjest rohkem kinnistub inimestele see teadmine. Ennetuse osas peab nii palju rääkima, et kõigil on juba süda paha ja siis natuke veel rääkima. Siis hakkab midagi muutuma.
Üks uus asi, mis jõudis ka välismeediasse, on see rahunemispaus.
Püüame leida erinevaid meetodeid. Rahunemispeatus on neist üks. Saame aru, et rahaga inimest ei mõjuta. Neile tundub 20- ja 40-eurone trahv nagu poearve – maksab ära ja see on unustatud. Ka suur trahv. Maksab selle 800 eurot ära. Kui ülekande teeb, on suhteliselt paha emotsioon, aga see läheb kiiresti meelest ära ja jalg hakkab gaasipedaali järjest rohkem kiiremini vajutama. Aeg on aga kõikidele inimestele oluline.
Muidu nad ju ei kiirustaks.
Piltlikult öeldes ei lähe Tallinnast Tartusse sõites Tartu linna väravad ei enne lahti, kui maanteel kohustuslik ettenähtud aeg on ära istutud ja sõidetud. Ei ole mõtet oodata seal Tartu linna sildi all enne, kui sisse lastakse. Rahunemispeatuse kohta ütles keegi kuskil meedias hea lööklause: võidad minuti, kaotad tunni. Minu ideaal on, et tulevikus oleks selline järelevalve automaatne. Maantee peal tuleb tõkkepuu, ütleb, et nüüd on 45 minutit boksipeatust. Kui selle ära istun, siis järgmine kord tean, et ei ole mõtet sõita kiiremini.
Kuidas politsei välja sordib, et kes saab trahvi, kes rahuneb?
Praegu on see kõik testimisel. Ootame õigusloome taga, et saaksime taolisi innovaatilisi lähenemisi katsetada. Praegu kompame põhiseaduse piire. Kui tahame seda ühe karistusliku meetmena rakendada, siis ei tohiks inimesel olla valikut rahalise või ajalise karistuse vahel.
Kas seda on ka tehtud, et liikluspolitseinikud panevad ise Waze-i oma kohalolust kuhugi tee äärde märgi, kuigi neid ennast seal kohal pole?
Ikka on. Eelmine aasta tegime ka ERR-iga koostööd. Kuu aega järjest avaldasime meedias, millistel lõikudel teeme liiklusjärelevalvet.
Kus on liikluses kõige ohtlikum? Kas kõrvalteedel, põhiteedel?
Kõige rohkem inimesi hukkub ja saab viga ikkagi põhimaanteedel. Aga mitte, et seal oleks kõige ohtlikum sõita, vaid kuna kiirus on kõige suurem. See, kui palju inimene viga saab, sõltub eelkõige kiirusest.
Tallinna-Tartu põhimaanteega paralleelne Piibe maantee on päris populaarseks saanud. Kas seda on ka politsei töös rohkem märgata, et enam inimesi üritavad suurele maanteele alternatiivi otsida?
Kindlasti otsivad inimesed alternatiive, sest põhimaanteedel on tegelikult kõige suurem liikluskoormus. Meie inimesele on omane, et talle ei meeldi ja ta ei oska sõita kolonnis. Tahame elada ikka nii, et teise maja suits meie õuele ei jõuaks. Maanteel tahame ka nii, et kedagi tahavaatepeeglist ei näe ja eest ka ei näe. Aga autosid on liikluses nii palju, et enam pole selline asi võimalik. Eks see kõik tekitab ka sellist närvilisust ja siis otsitakse alternatiive, et sõita kõrvalmaanteid pidi.
Kas see on ka suur probleem, et ehitatakse siin Tallinna-Tartu maanteel kiiruskaameraid, lisaradasid – tehakse igatipidi turvalisemaks – ja siis inimesed lähevad kõrvalteed mööda sõitma?
Ei ole otstarbekas minna liiklusjärelevalvet tegema sinna kohta, kus päevas sõidab kümme autot. Seljuhul me jõuame selle järelevalvega väga väheste inimeste juurde. Samas käime ka seal tegemas, et roolijoodikul ei kujuneks arvamust, et küla vahel võibki vahel purjus peaga sõita. Oluline on ikkagi see, et politsei oleks võimalikult palju nähtav. Oleme oluliselt rohkem tõstnud järelevalvet põhimaanteedelt kõrvalmaanteedele. Põhjuseks on ka see, et põhimaanteedel on paranenud taristu, teed on läinud mitmerealiseks, rohkem on automaatset liiklusjärelevalvet. Selle arvelt me saame mehitatud järelevalvet suunata kõrvalmaanteedele, kus tegelikult ka liiklusõnnetuste arv kasvab.
Kas autode areng võiks ehk õnnetuste hulka vähendada?
Tänavapilti vaadates tundub, et täitsa uued autod sõidavad juba. Kui aga vaadata, et kui vanades sõidukites inimesed keskmiselt hukkuvad, siis on auto vanus kuskil 11-13 aastat. Mingil määral juba sõiduabivahendeid on, aga mitte veel nii häid. Mida paremaks läheb majandus, seda turvalisemaks läheb ka liiklus. Aga seda rohkem kasvab ka liiklusintensiivus. Autosid tuleb juurde. Kindlasti on ka autod need, mis järjest rohkem hakkavad inimeste eksimusi pehmendama ja andeks andma. Auto, mis ise pidurdab näiteks. Ootame hoolega isesõitvaid autosid. Sel juhul kaob see kõige eksivam lüli – inimene – sealt liiklusest ära. Kaob ka närvilisus ja muu selline. Aga sinna läheb veel 30-40 aastat.
Kui närviline eestlane siis autojuhina on? Kui ebameeldiv autojuht ta üldiselt on?
Eelmisel aastal kaardistasime, et mis tüüpi autojuhid meil Eestis on. Ühed on sellised, keda ei huvita, mis märgid tee äärde on pandud. Sõidavad nagu on harjunud ja nagu nad tahavad. Nende jaoks ei kehti kiirusepiirangud, möödasõidukeelud. Neid ei huvita järelevalve ega hakka enne huvitama, kui politsei on nad rikkumisega tabanud. Kui tekib oht juhtimisõigusest ilma jääda, pannakse see Waze tööle ja jälgitakse väga hoolikalt, et kus on politsei.
Kui palju neid on?
Õnneks neid ei ole palju, aga ilmselt nemad neid raskeid liiklusõnnetusi põhjustavad. Enamasti on nad sattunud liiklusõnnetusse, kus on kas ise viga saanud või on keegi teine viga saanud. Aga see ei takista neid. Kui võtame Saaremaa näite, kus hukkus kolm ilmsüüta inimest. Juhi taust viitab sellele, et teda ei huvitanud järelevalve. Teda liiklusreeglid – kas sõita alkoholijoobes, kiirusepiiranguta, möödasõidupiiranguta – ei huvitanud.
Et politsei tehku, mis tahab, ikka on mõni turakas, kes talitab oma äranägemise järgi ja suure tõenäosusega lõppeb see kõik õnnetusega?
Varem või hiljem lõppeb. Siis see teine grupp liiklejaid, valdav osa, on harjunud sõitma liiklusvoos. Nad sõidavad täpselt nii, nagu kõik teised. Kui linnas teised sõidavad 10 km/h üle, siis nemad ka. Kui maanteel teised sõidavad 15-20 km/h üle, siis nemad ka. Kui keegi seda voolu rikub, siis see kohe häirib.
Kes see juhib seda voolu? Kes esimesena lubatust kiiremini sõidab?
Keeruline öelda, me kõik oleme harjunud niimoodi sõitma. Kui linnapilti vaadata, siis enamus inimesi sõidab ikka natukene üle lubatu. Inimene koguaeg kalkuleerib, et kui palju ta saab lubatust üle sõita. Korra kvartalis helistab mulle ikka üks inimene ning küsib, et kui on 50km/h piirang, siis kui paljuga seal võib sõita? (naerab). Kui palju see aparaadi piir on, palju spidomeeter eksib jne.
Milliseid liiklejatüüpe meil veel on?
Viimaseks on need inimesed, kes sõidavad liikluseeskirja kohaselt. Need, kes maanteel põhjendamatult aeglaselt sõidavad (naerab). Rikuvad liiklusvoolu, sest sõidavad vastavalt liikluseeskirjale.
Kas liiklushuligaan on pigem noor inimene?
Kõige rohkem panid liiklusrikkumisi toime eelmisel aastal 30-40 aastased. Täpselt sama oli aasta varem. Kui üldiselt ollakse arvamusel, et värskelt juhiload saanud bemmidega noored, sellised 20-aastased, on kõige hullemad liikluspätid, siis tänapäeval enamik 20-aastaseid ei tee endale juhtimisõigustki. Auto ei ole neile põhivajadus, vaid nii-öelda tarbeese. Ei pea ilmtingimata olemas olema. 20-aastased on palju parema liikluskäitumisega. Normaalne on see, et autos pannakse turvavöö peale, ka tagaistmel. Iga peo juurde ei käi alkohol. Õnneks kasvab peale palju parema liikluskäitumisega põlvkond. Liikluses teeb kahjuks aga ilma see 70ndate-80ndate põlvkond."
"25.08.2017, 00:06",valismaa,https://epl.delfi.ee/artikkel/79293000/putin-ohtustas-saksamaa-valisministriga,Putin õhtustas Saksamaa välisministriga,
"06.01.2016, 00:10",kultuur,https://epl.delfi.ee/artikkel/73354753/macbeth-ehk-miks-ma-kavatsesin-tappa-oma-ulemuse-ja-haarata-voimu,„Macbeth” ehk Miks ma kavatsesin tappa oma ülemuse ja haarata võimu,"Foto: AP/Scanpix
Kui mitme autori (William Shakespeare on neist kuulsaim) ümber jutustatud lugu üheksa sajandi tagusest Šoti ülikust, küllaltki trööstitust ajalooperioodist, hinge korrumpeerumisest, võimuihast, paranoiast ja sellest siginenud vägivallast tundub sobivat teie aastaalguse meeleolusse, on „Macbeth” kindlasti teile.
Justin Kurzeli teine täispikk mängufilm on visuaalselt nauditav ja kunstiliselt rahuldav vaatemäng, mis oma originaalse stiili ja Shakespeare’i-truudusega mõjub 2015. aastal sisult igihalja, vormilt värske ja tänapäevasena. Pettuda võivad need, kes otsivad Mel Gibsoni „Kartmatu” (1995) stiilis loo jutustamist, milles on hollywoodiliku selgusega välja joonistatud head ja pahad, kelle motiivid on alati kristallselgelt artikuleeritud.

Kurzeli ja Shakespeare’i Macbeth (Michael Fassbender ühes oma seni parimas rollis) on segase eneseanalüüsi saatel järk-järgult moraalselt riknev antikangelane, kes elab negatiivses sümbioosis oma abikaasa leedi Macbethiga (Marion Cotillard). Pärast kolme salapärase nõia segasevõitu ennustuse kuulmist tekib neil plaan haarata võim Macbethi isandalt, armastatud kuningalt Duncanilt (David Thewlis) ja asuda kolgata teele, mida ebakindlatele moraalsetele alustele tuginev riigipööre endaga tuua võib.
Näidendi puhul on palju räägitud leedi Macbethi rollist ja kohati isegi süüdistatud Shakespeare’i misogüünias, sest just naine näib olevat see, kes Macbethi halvale teele juhib ja oma isandat tapma meelitab. Film tundub aga pigem kinnitavat seisukohta, et paari allakäik tulenes vastastikuste moraalsete puudujääkide kokkulangemisest. Leedi Macbeth motiveerib oma armastatud Macbethi temas tekkinud võimuiha realiseerima ja tõuseb koos temaga troonile. Alles hiljem, nähes mehe langemist täielikku türanniasse, lahvatab naises moraalne „lambipirn” põlema ja allutab kõik muud emotsioonid.
Eriti huvitav on, kuidas Macbethid põhjendavad moraali hülgamist ajastu loomusega: kui meie ajastu soosiks häid väärtusi, siis suudaksime ka meie seda teha. Tõenäoliselt käib samasugune poolteadlik distantseerumine ja eneseõigustamine paljudes moraalselt allakäinud inimestes, korrumpeerunud poliitikutest sarimõrvariteni.

„Macbethi” kõige domineerivam n-ö välimääraja on aga lavastaja jõuline ja isikupärane stiil – nähtus, mida on Hollywoodi ajaloofilmides teiste žanritega võrreldes märksa vähem tunda. Endale seriaali „Tõeline detektiiv” esimese hooaja rabava operaatoritööga nime teinud Adam Arkapaw näitab Šotimaad kõledalt kauni ja viirastuslikuna, võimendades selle metsikust, tsivilisatsiooni ja moraali äärealal paiknemist. Seda toetab Jed Kurzeli minimalistlik heliriba, mis annab tragöödiale painava sügavustunde.
Shakespeare’i värssides kõnelevad, pikki eneseanalüütilisi monolooge pidavad Šoti mägilased mõjuvad pigem ideede kehastuse kui ajalooliste isikutena. Filmi suur tugevus ongi, et see tegeleb rohkem kunstiliste ja moraalsete küsimustega, mitte ajalooga. Lahingustseenides on naturalismile eelistatud psühhedeelset nägemuslikkust. Me ei näe niivõrd lahingut ennast, kuivõrd Macbethi emotsionaalset seisundit pärast lahingut, mälestusi tapmisest.
Filmi läbib minevikku, olevikku ja tulevikku omavahel segav hüplik montaaž. See on kaval võte, mis võimaldab stsenaristidel kasutada rohkem Shakespeare’i loo elemente, rõhutades ühtlasi sündmuste ja karakterite otsuste saatuslikkust ning külvates moraalset segadust. Seda kõike võib aimata kolme nõia filmi alguses tehtud ennustusest: „Kõik veetlev on ropp ja kõik ropp on veetlev.” Tundub tore tsitaat, millega uude aastasse minna.
Lavastaja: Justin Kurzel
Osades: Michael Fassbender, Marion
Cotillard, Paddy Considine, David Thewlis jt
Kinodes alates 25. detsembrist"
"04.09.2019, 00:05",arileht,https://epl.delfi.ee/artikkel/87323887/riigikontroll-leedo-firmaga-lepingu-jatkamine-tahendanuks-kallimat-laevauhendust,Riigikontroll: Leedo firmaga lepingu jätkamine tähendanuks kallimat laevaühendust,"TS Laevadelt tellitud parvlaevaühenduse teenus mandri ja saarte vahel on varasema pakkuja omast soodsam. Hüpoteetiline toetus, mis oleks tasutud Väinamere Liinidele, olnuks aastas ligi 5,4 miljonit eurot suurem.
Hüpoteetilist stsenaariumi arvutades liideti toetussumma saamiseks eri tasuliikide kuumäärad ja lahutati saadud summast tegelikult saadud piletitulu. Samuti eeldati kõnealuse stsenaariumi puhul, et ärimees Vjatšeslav Leedole kuuluvate Väinamere Liinidega oleks 2018. aastal sõlmitud lisasõitude kokkulepe.
Riigikontroll analüüsis Saaremaa ja Hiiumaaga parvlaevaühenduse pidamise maksumust, sellekohaseid lepinguid, üle veetud sõitjate ja sõidukite hulka. Leiti, et valitsusel tuleks arvestada asjaoluga, et parvlaevaühenduse kulu riigile kasvab üldise hinnatõusu ja nõudluse tõttu edasi ning ühenduse pidamise perspektiivile tuleb mõelda juba praegu.
Parvlaevaühendus on läinud aasta-aastalt kallimaks. Selle taga on nii tööjõu- kui ka kütusekulu kasv. Tinglikult maksis riik iga sõiduki üleveo kohta 2007. aastal toetust ligi 11,4 ja 2018. aastal 18,3 eurot. Sõitja kohta suurenes summa neljalt eurolt kaheksale. Eelmise vedajaga sõlmitud lepingu algusest saadik on inflatsiooni arvestamata ühe sõiduki üleveo kulu kasvanud poole võrra ja sõitja üleveo kulu kaks korda.
Üle veetavate sõidukite arv on samal ajal umbes 60% ehk üle poole võrra suurenenud. Palk on veonduses 2006. aastast ligi kahekordistunud, tarbijahinnad ja diislikütuse hind ligi poole võrra tõusnud. Sellest võib järeldada, et kallinemine ei alanud uute parvlaevade ja uue vedajaga.
Nõudluse kiire kasv on riigi kulusid suurendanud ka uue vedaja ajal. 2017. aastal maksti uuele vedajale ligikaudu sama toetussumma, mis 2015. aastal ehk Väinamere Liinide tegevuse viimasel täisaastal, vastavalt 15,8 ja 15,4 miljonit eurot. Hoolimata üleveetud sõidukite hulga kasvutrendist ei osanud riik ette näha suvist nõudluse kasvu. Selle tagajärjel telliti vedajalt 2018. aastal Virtsu-Kuivastu liinile kolmanda laevaga lisasõite. Parvlaeva Regula lisasõitude eest maksis riik kokku 1,71 miljonit ja riigi aastane kulu kerkis 18,3 miljoni euroni.
„Kui maht on suurem, siis ka kulu on suurem. Üks pool sellest on konkreetne summa, mida riik meile juurde maksab. Ent peab arvestama ka sellega, et seal hulgas on kütusekulu ja tööjõukulu. Ega riigi raha TS Laevade kontole ei jää, vaid läheb kulude katteks,” kommenteeris TS Laevade juht Jaak Kaabel.
Järgmise kolme aasta jooksul tuleb riigikontrolli hinnangul otsustada, milline on suurte saartega ühenduse pidamise tulevik ja parvlaevaliikluse korraldus pärast seda, kui leping 2026. aastal lõpeb. Kokkuleppe järgi on riigil võimalik lepingu lõppedes osta välja kuni neli parvlaeva hinnaga 26,6 miljonit eurot üks laev.
Kui riik soovib kasutada võimalust parvlaevad lepingu lõppedes välja osta, tuleb vedajat sellest teavitada hiljemalt 2022. aasta septembri lõpuks. Väljaostuks vajaminev raha tuleb planeerida riigi eelarvestrateegiasse ja selle põhjal hiljemalt 2026. aasta riigieelarvesse. Kuna 106,4 miljonit eurot on ilmselt liiga suur summa, et seda otse riigieelarve kuludesse planeerida, tuleb välja töötada ka vastav finantseerimisskeem, märgiti ülevaates. Hankes märgitud sõitude arv ehk 21 100 sõitu, mis suureneb 2% võrra aastas, pole veel täitunud. Samuti tuleb parvlaevaliiklust planeerides arvestada, et sõitjate ja sõidukite arvu kiire kasv on sundinud juba praegu suveks lisavedusid ja lisalaeva tellima.
Majandus- ja kommunikatsiooniministeeriumi lennundus- ja merendusosakonna juhataja Taivo Linnamägi ütles, et riigikontrolli ülevaade kinnitas ministeeriumi senist ettekujutust. „Laevade väljaostu võimalust tuleb arutada valitsuses. Sellele eelneb analüüs. Hetkel on veel vara rääkida võimalikest lahendustest, kuid varianti kindlasti kaalutakse,” sõnas Linnamägi. Ta lisas, et ministeerium palub maanteeametil ülevaadet arvesse võtta, sest parvlaevaühendusega seotud ühistranspordi korraldamine on ka nende pärusmaa.
Tõll ehitatakse 1,6 miljoni eest hübriidiks
Ümberehituse käigus paigaldatakse laevale akupank. See võimaldab vähendada diislikütuse tarbimist ja sellest tekkivaid heitgaase, asendades fossiilse kütuse akupankadesse salvestatud elektrienergiaga.
TS Laevade juhi Jaak Kaabeli sõnutsi tähendab hübriidlaev peale keskkonnahoidlikkuse ka väiksemaid kulusid. Praeguse prognoosi järgi võiks ümberehitusse tehtav 1,6 miljoni eurone investeering olla 2026. aastaks n-ö nullitud.
Lepingu järgi hakkab parvlaev Tõll akupankade elektritoitel sõitma hiljemalt 2020. aasta veebruari lõpus. Kaabeli sõnutsi võib see juhtuda juba detsembris. Kui projekt osutub edukaks, võetakse sama tehnoloogia kasutusele teistelgi laevadel.
Küsimusele, miks juba varem hübriidlaevu ei tellitud, vastas Kaabel: „Siis liikusid ideed pigem LNG suunas, mis oli tol ajal eksisteeriv tehnoloogia. Meie laevadel on LNG valmidus, akupankade tehnoloogiat polnud siis veel paraku olemas. Esimene akupangaga parvlaev tuli Norras prooviprojektina liinile 2015. aastal ehk aasta hiljem, kui telliti meie laevad. Tehnoloogia areneb laevanduses kiiresti, katsume sammu pidada.”"
"10.08.2019, 13:00",arvamus,https://epl.delfi.ee/artikkel/87089727/faktikontroll-kas-eesti-kohtleb-alkoholi-vaiketootjaid-ebatavaliselt-karmilt,FAKTIKONTROLL | Kas Eesti kohtleb alkoholi väiketootjaid ebatavaliselt karmilt?,"VÄIDE
4. augustil avaldas Maalehes Eesti Väikepruulijate Liit nördimust, et Eestis on kehtestatud kogu Euroopas üks madalamaid väiketootjatele mõeldud aktsiisisoodustuse maksimummäärasid.
KONTROLL
Euroopa Komisjoni selle aasta alguses avaldatud andmestikust nähtub, et 50% aktsiisisoodustuse maksimummäär on üsna universaalne näitaja, mida peale Eesti rakendab veel 15 Euroopa riiki. Lisaks on Eestis aktsiisisoodustuse alla minev tootmismahu ülempiir (0,6 mln L) per capita arvestuses Euroopa Liidu üks kõrgemaid, seega väiketootjatele väga soodne.

OTSUS
Vale
PROJEKTIST
Eesti Päevaleht, Delfi ja Eesti Väitlusselts käivitasid 2017. aasta septembri alguses Faktikontrolli projekti, mille käigus jälgitakse, kuidas poliitikud faktidega ringi käivad.
Väitlusseltsi juures tegutsevad faktikontrolörid jälgivad igapäevaselt poliitikute meedias väljaöeldavat ning kontrollivad erinevaid esmapilgul kahtlust äratavaid või küsimusi tekitavaid väiteid. Kontrolli tulemused ilmuvad EPL/Delfi arvamusveebis ning seal antakse poliitikute väidetele hinne kuuepunktiskaalal: naeruväärne, vale, pigem vale, nii ja naa, pigem tõsi ja tõsi.
Hea lugeja! Kui ka sinule jääb silma mõni valekahtlusega väide, saada see julgelt aadressile faktikontroll@delfi.ee"
"22.08.2018, 00:05",sport,https://epl.delfi.ee/artikkel/83412737/kelly-sildaru-on-endise-taseme-taastanud-proovikivina-algab-kolme-mm-tiitli-jaht,"Kelly Sildaru on endise taseme taastanud, proovikivina algab kolme MM-tiitli jaht","Viimati aasta aega tagasi võistlustules olnud freestyle-suusataja Kelly Sildaru saavutas toona Uus-Meremaal Cardrona MK-etapil pargisõidus esikoha ja rennisõidus kerkis ta poodiumi teisele astmele. Nüüdseks on eestlanna põlvevigastusest korralikult taastunud ja aeg on teha tagasitulekuvõistlus. Areenile astub Sildaru taas Cardronas, kus on esmalt kavas juunioride MM ja lõpetuseks ka MK-etapp. Esimese stardi teeb ta uuel olümpiaalal juba Eesti aja järgi reede esimestel tundidel.
Sildarud on nüüdseks maailma kuklapoolel laagerdanud paar nädalat. Vaikselt läheb ka vorm aina ülesmäge. „Kui võrrelda vigastusele eelnenud ajaga, siis mõnes elemendis olen kehvem, mõnes parem ja mõnes sama hea,” tunnistas Kelly ise.
„Samm-sammult ja päev-päevalt läheb paremaks. Täiskoormusega ja kõige raskemaid trikke ei ole veel teinud. Hüpetel on Kelly teinud otse ja selg ees 720 kraadi (kaks täispööret ümber telje). Need on väga hästi välja tulnud. Rennis ei ole üle 540 kraadi teinud. Need trikid on juba päris head. Õhku on all olnud küll. Järgnevatel päevadel proovime ka natuke juurde panna,” selgitas treenerist isa Tõnis juurde.
„Rail´idel ei ole ka veel päris täiskoormusega asju teinud. Kokkuvõttes ei ole tase veel päris see, mis oli aasta tagasi. Asjad tulevad aga aina paremini välja ja nägu särab peas. Seega on üldises plaanis kõik hästi.”
Võistlusnimekirju sirvides tõdesid nii Kelly kui ka Tõnis, et kõige tugevam konkurents hakkab juunioride MM-il olema rennisõidus, kus on kohal kogu noorte koorekiht. Pargisõidus ja seega ka Big Airi hüpetes on puudu kaks eeldatavalt kõige tugevamat rivaali. Nimekirjades ei ole mullust pargisõidu MK-sarja üldvõitjat Jennie-Lee Burmanssoni (Rootsi) ja 2017. aasta maailmameistrit Tess Ledeux'd (Prantsusmaa). Seniste teadete järgi on Burmansson aga startimas Big Airi MK-etapil.
Tagasitulekuvõistluse eel sai Kelly kodumaalt ka positiivse uudise. Nimelt teatas Eesti olümpiakomitee eelmisel nädalal, et kahekordne X-mängude võitja on üks seitsmest sportlasest, kellele makstakse kuni järgmise aasta augustini erandkorras B-tasemele vastavat ettevalmistustoetust 1400 eurot kuus.
„Saime selle kohta teada uudistest. Meie jaoks kindlasti väga positiivne otsus,” kiitis Tõnis. „Loodetavasti õnnestub veebruaris hea õnne korral antud toetus juba ise välja teenida,” viitas ta veebruaris Park Citys peetavale täiskasvanute MM-ile, kus on samuti kavas nii Big Airi hüpped, renni- kui ka pargisõit.
Henry üllatas meeste konkurentsis kolmanda kohaga
Enne juunioride MM-i peeti Cardronas ka kohaliku võistlussarja jõuproov. Seal sai kaasa lüüa ka pühapäeval 12-aastaseks saav Henry Sildaru. Kõigile üllatusena lõppes see noorele eestlasele kolmanda kohaga meeste konkurentsis.
Esmalt oli Henry jõuprooviks üles antud U14 vanuseklassis. Kui võistluse järel läks autasustamiseks, siis teda ootamatult poodiumile üldse ei kutsutud. Lõpetuseks hakati premeerima mehi ja seal hõigati kolmandana välja just Henry nimi.
„See oli paras üllatus,” tunnistas treenerist isa Tõnis Sildaru. „Päris adekvaatsena seda tulemust siiski võtta ei saa, kuna hüpped olid väikesed ja mehed ei saanud kõiki oma parimad trikke teha. Henry sai välja panna aga kogu oma arsenali.”
„Henry on vahepealse ajaga päris heaks saanud. Mul on kohati võimatu temaga sammu pidada,” tunnustas Kelly nooremat venda.
TAGASITULEKUVÕISTLUS
Kelly Sildaru võistluskalender Uus-Meremaal
Juunioride MM
24. august Big Airi kvalifikatsioon
25. august Big Airi finaal
29. august pargisõidu kvalifikatsioon
31. august pargisõidu finaal
2. september rennisõidu kvalifikatsioon
4. september rennisõidu finaal
MK-etapp
5. september Big Airi kvalifikatsioon
7. september Big Airi finaal"
"25.10.2018, 00:05",arileht,https://epl.delfi.ee/artikkel/84105080/majandus-soidab-kull-80-kmh-aga-auto-laguneb-teed-on-ohtlikud-ning-kutus-lopeb,"Majandus sõidab küll 80 km/h, aga auto laguneb, teed on ohtlikud ning kütus lõpeb","Selle aasta kolmandas kvartalis oli ettevõtjate hinnangul suurim majanduspidur endiselt valitsuse majanduspoliitika. Nii hindas valitsuse otsuste majanduslikku mõju negatiivseks 43% vastanud ettevõtjatest. Ilma hinnanguta valitsuse majanduspoliitikale olnuks kiirus 86 km/h.
Majanduse rekordiline kiirus oli eelmise aasta kolmandas kvartalis, mil majandusspidomeeter näitas 82 km/h, kusjuures valitsuse mõju arvestamata oleks kiirus olnud toona suisa 88 km/h.
Kolme kuu taguse ajaga võrreldes parandas kiiruse kasvu enim ehitusettevõtete hinnang ehitustellimustele ning teadus- ja arendusinvesteeringutele, samuti kaubandusettevõtete hinnang müügimahule ja uute töötajate palkamise plaanidele. Paranes ka ehitus- ja teenindussektori ettevõtete hinnang valitsuse tegevusele.
Ettevõtjad on suuremalt jaolt küll positiivselt meelestatud, kuid mitte kõik ettevõtted ja tegevusalad ei buumi. Seetõttu on ka majandusspidomeetri kiirus madalam kui majandusekspertide hinnang majandusele üldiselt, tõdesid tööandjate keskliidu esindajad.
Hinnangutes on suuri erinevusi ning ebakõlasid nii erinevate majandussektorite lõikes kui ka ühe sektori ettevõtete seas. Nii oleks ehitussektori ja kaubanduse kiirus ainult sektoripõhises arvestuses ning valitsuse tegevuse hinnangut arvestamata juba üle 90 km/h, teeninduses 84 km/h, seejuures tööstuses siiski alla 80 km/h.
Tööstussektori ettevõtjad prognoosivad nii toodangu mahu, hinna kui ka töötajate arvu kasvu, kuid tavapärasest madalamaks hinnati praegust tellimuste arvu, eriti ekspordis.
Kõige madalamaid hinnanguid andis aktsiisitõusude mõjul tekkinud piirikaubanduse tõttu kannatav joogitööstus. Teenindussektoris on aga nõrgemas positsioonis transpordiettevõtted, mis toovad suurima probleemina esile nõudluse vähenemise.
Toiduliidu juht Sirje Potisepp kinnitas, et valitsuse maksupoliitika tekitab ettevõtjates endiselt ebakindlust ja ebastabiilsust. Osalt just tänu sellele on kulud kasvanud üle kahe korra kiiremini kui müügitulu. „Sellega koos on toidutööstuse kogukasum vähenenud tervelt poole võrra ning vähenenud on ka ettevõtete efektiivsus üldiselt,” ütles ta. Potisepa sõnul mõjutab joogitööstust tugevalt kõrgemast alkoholiaktsiisist tingitud aina suurenev piirikaubandus Eesti-Läti piiril ning soomlasest turistide osakaalu hüppeline vähenemine. „Need tegurid peaksid olema murekohaks tegelikult kogu majandusele, mitte vaid joogitööstusele, sest hetkel on trend vaid süvenev,” ütles ta.
Hinnad tuleb ühtlustada Läti tasemele
Nõudluse vähenemise taga on kindlasti Läti soodsamad transpordihinnad ja kütus. Kui lõunanaabrite juurest saab mõlemat soodsamalt, siis loomulikult tehakse otsus parema hinna kasuks. Nagu olen juba varem maininud, siis teha annab seda, et hinnad tuleb ühtlustada vähemalt Läti tasemele.
Tegutseda tuleb võimalikult kiiresti, sest ettevõtete juhtidena teame väga hästi, kui keeruline on klienti leida ja enda juurde meelitada. Kui kõik kliendid Lätist teenust ostma hakkavad, siis tagasi meelitada on neid tunduvalt raskem."
"06.08.2019, 17:25",kultuur,https://epl.delfi.ee/artikkel/87057233/fotod-eka-galeriis-naeb-rahu-kinost-paastetud-freskopannood,FOTOD | EKA Galeriis näeb Rahu kinost päästetud freskopannood,"Näitus jääb avatuks kuni 7. septembrini.
1963. aastal maalis hiljem peamiselt vitraažikunstnikuna nime teinud Dolores Hoffmann vastavatud „Rahu“ kinno hiigelmõõtmetes seinapannoo „Hommik”. Teadaolevalt Eesti varaseim nõukogude perioodist pärinev freskotehnikas monumentaalmaal valmis Eesti NSV Riikliku Kunstiinstituudi diplomitöö kavandi põhjal.
EKA muinsuskaitse ja konserveerimise osakonna professori Hilkka Hiiopi sõnul on tore, et fresko on jõudnud ringiga tagasi EKA-sse: “Dolores Hoffmanni freskopannoo “Hommik” oli tema lõputöö. Ta oli EKA tudeng ja hiljem ka õppejõud ning nüüd on EKA tudengid need, kes seda freskot Rahu kinos lahti võtsid ja päästsid.” Kui 2019. aastal amortiseerunud kinohoonet lammutama hakati, võttis EKA muinsuskaitse ja konserveerimise osakond missiooniks pannoo vähemalt osaliselt päästa – ligikaudu pool maalingust demonteeriti ja säilitati ning osa sellest on tänaseks jõudnud EKA muuseumisse.
Näitusel eksponeeritakse hävinud pannood projektsioonina, mille sisse on “istutatud” päästetud fragmendid. Väljapanek annab veelkord võimaluse vaadelda tingliku tervikuna teost, mida täna enam ei eksisteeri ning mõtiskleda kultuuripärandi säilitamise üle.
Näituse tiimi kuuluvad Hilkka Hiiop, Reeli Kõiv, Frank Lukk, Taavi Tiidor, Maris Veeremäe ja Andres Uueni.
Näitust saadab EKA muinsuskaitse ja konserveerimise osakonna ning EKA muuseumi koostöös sündinud samanimeline raamat, mis annab ülevaate pannoo loomis- ja demonteerimisprotsessist kogu selle keerukuses. Raamatu tekstide autorid on Hilkka Hiiop, Reeli Kõiv, Andrus Laansalu ja Frank Lukk."
"29.01.2016, 10:43",arileht,https://epl.delfi.ee/artikkel/73544625/alexela-oil-tegi-koigi-aegade-kutuste-labimuugirekordi,Alexela Oil tegi kõigi aegade kütuste läbimüügirekordi,"„Küll ei oska ma täna hinnata, kuidas käituvad tarbijad edaspidi – järgmisest nädalast jõustub Valitsuse aktsiisitõus ja näiteks mitmed transpordiettevõtted on viidanud, et hakkavad Lätis ja Leedus tankima sealset soodsamat diislikütust,“ sõnas Kuusik.
Jätkuvalt on suureks mureks maksupettused Eesti kütuseturul. „Jaanuari alguses jõudis Harju maakohtusse taas juhtum, kus kuritegelik organisatsioon jättis riigile kütuselt tasumata ligi miljon eurot käibemaksu. Sellise grupeeringu maksuvargus aastas küündib ligi kolmele protsendile meie käibest – ja selliseid kurjategijate gruppe on aina enam, mistõttu näiteks diislikütuse hulgimüügis pole ausatel ettevõtetel enam võimalik konkureerida. Kõiki makse maksvad ettevõtted on niiöelda ainsad lollid, kes käibemaksu veel kütusehinnas kajastavad,“ kommenteeris Kuusik.
„Eesti Õliühing on viidanud, et riigil jääb aastas selliste pettuste tõttu laekumata pea 30 miljonit eurot maksutulu ning täna ei paista tunneli lõpust valgust,“ ootab Kuusik jõulisemat sekkumist riigilt antud mure osas.
„Liiatigi võib selline valitsuse vaikiv soosing motiveerida järgmiste aastate aktsiisitõusude eel aina laiemat ringi isikuid jätma riigile ettenähtud maksud kütuselt maksmata,“ kartis Kuusik.
Autogaasi müügimahtude osas jäi käesoleva aasta turukasv ettevõtte ootustele veidi alla. „LPG läbimüük küll kasvas, ent seda eeskätt uute lisandunud tanklate abiga, tänu millele on tänaseks Eestis olemas laiaulatuslik gaasitanklate võrk,“ sõnas ettevõtte juht.
Tema sõnul on Alexelal pikaajaline LPG-arenguplaan, mis hakkab edukalt finišisse jõudma. „Oleme nende aastatega üle koera juba saanud! Seetõttu rajame sel aastal veel mõned LPG-tanklad juurde ja panustame edaspidi gaasiseadmete laiemasse levikusse Eestis autopargis,“ räägib Kuusik.
„Samas teame, et riik on asunud tegema ettevalmistusi, et lõhkuda alles tärkav autogaasiturg läbi gaasikütuste aktsiisitõusu. Selliselt käitudes jääb aga Euroopa Liidu poolt soositud autogaasi laiem kasutuselevõtt Eesti toimumata,“ sõnas Kuusik.
„Nõnda püsib Eesti jätkuvalt Euroopa Liidu ühe kõige keskkonnavaenulikuma autopargiga riigina,“ viitas ta gaasikütuste keskkonnasõbralikkusele.
„Vaadates, kuidas Pariisi kliimakonverentsi-järgne maailma peab aina tähtsamaks keskkonnahoidu, võib karta, et selles vallas maailmaliider olev Euroopa Liit ei jää Eesti jõuetust antud küsimuses pealt vaatama, vaid kasutusele võetakse taas trahvid ja nõuded, mida nüüd aga maksumaksja rahadega katta tuleb. Seetõttu kutsun üles mitte lõhkuma gaasikütuste äri, vaid hoidma tänast maksukeskkonda, võimaldades nii ettevõtjatel välja kujundada konkurentsivõimeline ja keskkonnasõbralik autogaasisektor Eestis,“ sõnas Kuusik."
"18.05.2016, 10:47",arileht,https://epl.delfi.ee/artikkel/74561297/bussijuhid-piketeerisid-tana-ule-eesti,Bussijuhid piketeerisid täna üle Eesti,"Tallinnas Balti jaamas avaldas meelt kümmekond bussijuhti. Narvas võis näha pisut rohkem piketeerijaid silmatorkavate plakatitega.
Piketid toimusid ka Tartus, Pärnus, Narvas ja Viljandis.
Bussijuhid nõuavad kuupalga tõusu koos tunni- ja kuupalga proportsiooni olulise paranemisega. Kuupalga osas on bussijuhid taotlenud palgatõusu tänaselt 800-lt 900-le eurole ja tunnipalgaks 4 eurot. Tööandjad on pakkunud kolme aastast lepingut, kuupalga tõusuga igal aastal 6%, kuid pole soostunud välja pakkuma konkreetset tunnipalga numbrit."
"11.09.2018, 00:07",uudised,https://epl.delfi.ee/artikkel/83624819/riigikogu-alustas-selle-koosseisu-viimast-istungjarku,Riigikogu alustas selle koosseisu viimast istungjärku,"Riigikogu XIII koosseis alustas eile oma kaheksandat ehk viimast istungjärku. Avaistungil pidasid kõne riigikogu esimees Eiki Nestor ja president Kersti Kaljulaid. „Kallis riigikogu, soovin teile jätkuvat oskust ära tunda, mis on meie seadusruumi vundament, mis kandev sein, mis hästi õnnestunud pealisehitis ja mis pleekinud tapeedimuster,” pöördus riigikogu poole president Kaljulaid."
"13.10.2020, 00:10",arvamus,https://epl.delfi.ee/artikkel/91333113/juhtkiri-riigikirikut-ei-ole-uks-kerkib-jogevale,JUHTKIRI | Riigikirikut ei ole? Üks kerkib Jõgevale,"Jõgeva luterlik kogudus saab valitsuse plaani järgi tuleva aasta riigieelarvest ligi miljon eurot ehk 22 700 eurot koguduse liikme kohta, et ehitada kirik. Põhiseaduse 40. paragrahvi, mis ütleb, et riigikirikut ei ole, pole varem nii kõvasti proovile pandud.
Riik on kirikutele varemgi raha eraldanud, aga mitte kunagi nii küüniliselt. Näiteks aastate 2004–2018 pühakodude programmile pole ette heita midagi peale väiksuse. Programmi eesmärk oli säilitada Eesti kultuuri- ja kunstiajaloolise pärandi olulist osa ning see oli avatud kõigi konfessioonide kõigile pühakodadele. Jüri Ratase esimese valitsuse 2018. aasta hüvitisetehing Eesti evangeelse luterliku kiriku (EELK) ja Eesti apostlik-õigeusu kirikuga oli kahtlane, aga vähemalt mõningase ajaloolise alusega.
Jõgeva kirikut rahastades luuakse ühele konfessioonile oma maailmavaate levitamiseks riigi raha eest eelis.
Seevastu Jõgeva kiriku miljoni euro lugu on otsekui jumala ime. Koguduse õpetaja Georg Glaase väidab, et nemad pole riigilt seda taotlenud. EELK peapiiskop Urmas Viilma kinnitab, et info raha eraldamisest tuli talle üllatusena. Riigikogulane Aivar Kokk, kelle kants on Jõgeva, ei taha miljoni hankimist oma teeneks nimetada. Valitsuse kirikuaktivist, rahvastikuminister Riina Solman väidab, et Jõgeva kiriku rahasüst polnud tema taotluste nimekirjas, vaid valitsuse ühine otsus.
Niisiis pole tegemist üksnes pretsedendiga riigikiriku küsimuses, vaid ka erakordselt läbipaistmatu rahastamisotsusega. Seda läbipaistmatust kritiseeris intervjuus Eesti Päevalehele isegi peapiiskop Viilma. Jõgeva kogudusel võib miljoni euro üle hea meel olla, aga teistes vallandab nii suure summa andmine mõistmatuse, kadeduse või protesti. Praegu on Eestis ju palju pakilisemaid kohti, mis vajavad riigi raha.
Põhiseaduse põhimõtet, et riigikirikut ei ole, kõigutab raha eraldamisest isegi rohkem otsuse põhjendus. Nimelt kerkivat Jõgevale mitte lihtsalt kirik, vaid kogukonnakeskus – eakate ja noorte kooskäimiskoht. Kui see pole ühele konfessioonile oma maailmavaate levitamiseks riigi raha eest eelise loomine, siis mis see on? Kui Jõgeval on hädasti vaja uut kogukonnahoonet, siis ehitagegi see, mitte kirik riigi raha eest. Kogudus võib seal vajaduse korral ruume rentida. Torni, risti ja kirikukellaga hoone ehitamine jäägu koguduse enda, EELK ja eraannetajate hooleks. Aega võib kuluda palju, aga tegu poleks kaugeltki esimese kirikuga, mis valmib n-ö igavikulises tempos."
"09.06.2018, 00:05",valismaa,https://epl.delfi.ee/artikkel/82580781/trumpi-ja-kimi-turvameetmed-vallutavad-singapuris-terve-saare,Trumpi ja Kimi turvameetmed vallutavad Singapuris terve saare,"Donald Trump
Trump lendab Singapuri oma Air Force One’iga, kuid lend ei alga Washingtonist. Enne Singapuri sõitu osaleb Trump Kanadas Québecis G7 kohtumisel. Presidendi erilennuk, mida nimetatakse ka Lendavaks Valgeks Majaks, suudab tankimata lennata 12 600 km. Québecist Singapuri on 14 770 km, seega vajab lennuk vahepeal lisakütust. Kuigi Air Force One’i saab nagu hävituslennukeidki tankida ka õhus, maandub president Aasia reisidel enamasti kas Alaskal või Saksamaal. Praegu eeldatakse, et seekordsel lennul tehakse vahemaandumine Alaskal.
Kim Jong-un
Põhja-Korea riigipea lennuk peab läbima vaid 4950 km, kui lendu alustatakse Põhja-Korea pealinnast Pyongyangist. Praegu eeldatakse, et Kim lendab Singapuri külma sõja aegse Vene lennukiga Il-62M, mida tema kodumaal nimetatakse Chammae-1-ks, kuid mis on välismeedias naljaga pooleks ristitud Air Force Uniks.
Kuhu nad maanduvad?
Loogiline maandumispaik on mõistagi Singapuri Changi lennujaam, mis on valitud ka maailma parimaks lennujaamaks. Pigem on tõenäoline, et turvalisuse asjus väga tundlike Trumpi ja Kimi lennukid maanduvad hoopis Singapuri Paya Lebari õhuväebaasi asfaldil. Ilmselt suletakse vahepeal riigijuhtide saabumise ajaks ka Changi lennujaama õhuruum, sest see asub Paya Lebarist vaid mõne kilomeetri kaugusel.
Praegu viitab kõik – eelkõige karmistunud turvameetmed – sellele, et Trump ja Kim veedavad tippkohtumisele eelneva öö Tanglini piirkonnas kahes eri hotellis. Ilmselt on Trump hotellis Shangri-La ja Kim hotellis The St. Regis.
Kahe riigijuhi kohtumine toimub Sentosa saarel, mida ühendab Singapuri põhisaarega ainult üks maanteesild ja jalakäijate sild. Turvalisuse mõttes ideaalsel saarekesel asub Capella hotell, kus kohtumine peaks aset leidma.
Praegustel andmetel peaksid Donald Trump ja Kim Jong-un teineteisel esimest korda kätt suruma Singapuri aja järgi kell üheksa hommikul. Kohalik meedia on märkinud, et kellaaeg on ideaalne selleks, et kohtumise esimesed hetked jõuaksid kenasti USA õhtuste uudiste telepilti. Ülejäänud päevakava kohta pole praegu avalikult peaaegu midagi teada.
Kohtumise turvalisuse tagamisega on nii maal kui ka merel ametis kõik Singapuri vastavad ametkonnad. Linnas on märgitud kaks tsooni, mida nimetatakse special event area’ks ehk erisündmuse alaks. See ala hõlmab näiteks kogu Sentosa saart ning tähendab turistidele tihedamat turvakontrolli ja tervet nimekirja esemeid, mida ei tohi 10.–14. juunini Sentosa saarele viia. Teine erisündmuse ala asub Tanglini piirkonnas ja sellesse jäävad Trumpi ja Kimi hotellid.
Peale selle on mõlema special event area piires teinegi turvaala: special zone ehk eritsoon. Üks neist ümbritseb tihedamalt Sentosa saare Capella hotelli, teine kaht kesklinna hotelli, kus riigijuhid peatuvad."
"11.02.2020, 00:05",uudised,https://epl.delfi.ee/artikkel/88896583/varatu-ja-lahutatud-joukas-vanaharra-jai-liigse-usalduse-tottu-koigest-ilma,Varatu ja lahutatud. Jõukas vanahärra jäi liigse usalduse tõttu kõigest ilma,"Vanahärra Harrile (kõik nimed muudetud — toim) kuulus veel hiljuti mitu maja ja maatükki, kuid enne surma oli ta sedavõrd varatu, et isegi tema hooldekodu koha eest maksmist taotleti kohalikult omavalitsuselt. Enda teada jõukas abielumees avastas hooldekodus, et on hoopis lahutatud, puruvaene ja kõigile tüliks. Ta ei suutnudki enam selgusele jõuda, keda lähedastest uskuda ja usaldada. Päeval, mil kohus pidi arutama, kas määrata tema eestkostjaks hoopis kohalik omavalitsus, 74-aastane Harri suri.
Aastaid tagasi oli Harri väga heal järjel ja edukas mees, kes töötas kõrgetel ja stressirohketel ametikohtadel. Kuid 2004. aastal diagnoositi tal sclerosis multiplex, mis mõni aasta hiljem kiiresti süvenes ja 2010. aastal vajas Harri endaga hakkama saamiseks juba pidevat abi.
Harri eest hoolitses pikka aega tema pensionärist abikaasa Tiina (praegu 71), kuid pooleldi halvatud inimese eest hoolitseda pole mõistagi kerge. Peres langetati otsus, et Harri peab minema hooldekodusse.
Kuna diagnoos paranemislootust ei jätnud ja tervis läks aina halvemaks, otsustas Harri 2011. aastal teha Tiinale notariaalse volituse kogu nende ühisvara käsutamiseks. Harri uskus, et naine hoolitseb kõige eest, majandab neile kuuluvat mitut maja ja maatükki ja tasub hooldekodu arved — vajaduse korral kasvõi kinnisvara müües.
Harri mõtles kaugemale kui keskmine inimene. Kuid paraku valis ta sellise tee, mis jättis tema lähedased vara pärast kaklema.
Juba ainuüksi sellise volituse tegemine näitas, et Harri mõtles ettenägelikumalt ja kaugemale kui keskmine inimene. Kuid paraku valis ta sellise tee, mis jättis tema lähedased vara pärast inetult kaklema.
Harril on esimesest abielust poeg ja teisest abielust tütar. Tema abikaasal Tiinal on omakorda esimesest abielust kaks poega. Kui Harri esimene abielu lõhki läks ja ta uue pere lõi, jäi tema tollal 12-aastane poeg Tõnu ema kasvatada. Tõnu edasised kokkupuuted uue pere loonud isaga olid napid. „Sünnipäevad ja jõulud,” nendib Tõnu. Ka täiskasvanuna olid suhted isaga üsna põgusad, kinnitab Tõnu.
2018. aastal sai Tõnu ootamatult kohaliku omavalitsuse sotsiaalosakonnalt kirja. Selles anti teada: Tiina on teinud avalduse, et linn peaks hakkama maksma Harri hooldekodu eest, sest ei Harril, Tiinal ega nende tütrel pole enam raha. Kuna seaduse järgi on ülalpidamiskohustus endistel ja praegustel abikaasadel ning järeltulijatel, pöördus linn esimesest abielust pärit poja poole, et tema võtaks maksmise üle.
Tõnu oli üllatunud. Tema teada oli isa jõukas ja tal oli ka hulk kinnisvara, mida on võimalik vajaduse korral realiseerida. Kuid selgus, et järsku ei kuulu isale enam midagi.
Kasutades notariaalset üldvolikirja, oli abikaasa Tiina olemasoleva vara paari aasta jooksul ära müünud või kinkinud. Ühe maja müüs Tiina 2017. aastal kopsaka summa eest ja ostis enda ja Harri ühisele tütrele korteri. Teise maja ja veel ühe kinnistu kinkis Tiina oma pojale esimesest abielust. Mõni aasta varem oli Tiina ostnud enda ja Harri ühiste säästude eest tütrele veel ühe korteri. 2016. aastal oli Tiina müünud veel ühe ühisvarasse kuuluva kinnistu. Varem jõukal Harril ei olnud enam vara ega raha.
Ka Tiinal ei olnud enam mingit vara: ametlikult oli tal ainult pension ja pisike puudetoetus. Harri ja Tiina ühine tütar oli tol ajal töötu.
Linn ei soostunud ülalpidamiskohustust üle võtma, sest Tiina oli enda ja Harri vara laiali jaganud ja ära kulutanud: rikastanud oma lapsi, teinud remonti ja maksnud võlgu. „Harrile kuulunud vara võõrandamisel ei ole arvestatud Harri huvidega,” nentis linn oma otsuses. Samal arvamusel oli halduskohus, kuhu Tiina linna keeldumise peale pöördus. Kohus nentis, et Tiina on majad ja maatükid ära müünud ning kinkinud, kuid Harri ei ole saanud sellest ei raha ega muid hüvesid. Tiina oli pannud end ise teadlikult olukorda, kus tal abikaasa ülalpidamiseks raha ei olnud.
Tiina oli pannud end ise teadlikult olukorda, kus tal abikaasa ülalpidamiseks raha ei olnud.
Mullu kevadel sai Tõnu kohtuhagi, milles nõuti, et ta isa ülalpidamise eest üksi maksaks. Juunis selgus kohtumenetluse käigus ootamatult, et Harri ja Tiina ei ole enam isegi abielus. Kui palju Harri lahutusest teadis ja sellele tegeliku nõusoleku andis, pole selge. Kui kohtunik Harrit hooldekodus ära kuulamas käis, oli tema tervislik seisund trööstitu. „Harri ei orienteerunud ajas, ei suutnud meenutada, millest või kellega ta äsja vestles, silmade ees hoitavast tekstist oli võimeline kokku veerima üksikuid sõnu, unustades hetkega ja suutmata mõista selle sisu. Harril ei olnud ülevaadet oma varalisest seisundist (rahaasjades usaldab täielikult oma abikaasat) ega saanud aru raha sisulisest väärtusest,” sedastas kohus.
Kuu aega hiljem tegi kohus Harrile kohtupsühhiaatrilise ekspertiisi, et tema teovõimet hinnata. Selgus, et Harri on haiguse tagajärjel dementne. „Harri ei saa iseseisvalt hakkama mitte mingisuguste tehingutega,” kirjutas ekspert oma hinnangus kohtule. Harril polnudki võimalik endal kuhugi alla kirjutada — tal oli muu hulgas diagnoositud spastiline tetrapleegia ehk neljajäsemehalvatus.
Sellegipoolest allkirjastati Harri ID-kaardiga järjekordne paber: kohtusse laekus hagi, milles Harri nõudis oma pojalt Tõnult tagasi väidetavalt kunagi antud suurt laenu. „Isa ID-kaart oli aastaid Tiina käes. Isa füüsiline seisund oli selline, et ta polnud võimeline kirjutama ega allkirja andma,” ütleb Tõnu. Kohus algatas eestkostemenetluse, et Harri huvid oleksid kõige toimuva taustal kaitstud. „Nagu nähtub asja materjalidest, on Harri olnud väga usaldav,” tõdes kohus. „Eriti on ta usaldanud oma praeguseks lahutatud naist Tiinat, kes on aga hoidnud Harrit teadmatuses ja usaldust kuritarvitanud.” Kohus lõpetas Tiinale antud üldvolikirja kehtivuse ja määras Harri eestkostjaks Tartu linnavalitsuse.
Tiina kaebas kohtulahendi edasi. Päeval, mil kohus pidi taas tema eestkostet arutama, Harri suri. Tema matused korraldas Tõnu. Tiina oma endise abikaasa matustele ei läinud.
Harril polnudki võimalik endal kuhugi alla kirjutada – tal oli spastiline tetrapleegia ehk neljajäsemehalvatus.
Vaidlused Harri hoolduse ja vara pärast on kärgpere jäädavalt tülli ajanud. Mõlemad pooled usuvad, et just neile on ülekohut tehtud. Tiina ütleb, et pärast kõiki hooldamisaastaid on ta ära teeninud rahuliku vanaduspõlve, ja kinnitab, et on toimunu pärast juba saanud mitu infarkti. Tõnu leiab, et isa vara on kõrvale toimetatud. Ehkki politsei algatas sügisel Tiina kohta kriminaalasja identiteedivarguse paragrahvi tunnustel ja materjalid on praeguseks saadetud prokuratuuri, kinnitab Tiina, et ta pole sentigi kõrvale pannud. Mõlemad pooled on nõus, et see vaidlus mõjus halvasti Harrile, kes viimastel eluaastatel ei osanud enam kedagi uskuda ega usaldada. Mõlema poole arvates kiirendas teise poole tegevus Harri surma.
Tiina sõnul on ta elanud ausat ja väärikat elu, pühendades sellest suure osa Harri hooldamisele. „Ja nüüd, 71-aastaselt, olen ma järsku mingi kurjategija! Kui alatu see kõik on! Kas arvate, et minul ei ole õigust üldse elada?!”
Üsna võimatu on öelda, kes on selles loos kellele liiga teinud. Kuid kõige rohkem kannatas ilmselt haige Harri.
Et elu lõpus ei oleks tunnet, nagu oleksid kõigile koormaks
Eesti inimene pole harjunud korraldama oma elusaatust ja lahendama varaküsimusi ajaks, mil ta ise pole enam vanaduse, haiguse või õnnetuse tõttu kõigeks suuteline ja vajab hooldust. Heal juhul lahendatakse küsimus, mis saab varast pärast inimese surma, testamendiga, kuid elu lõpuaastate puhul loodetakse enamasti, et lähedased on mõistlikud ja kindlustavad armastatud emale, vanaisale või elukaaslasele võimalikult väärika eluõhtu.
Alati see nii ei lähe, eriti kui mängus on kärgperede probleemid: uue pere nimel hüljatud eelmine pere ning „sinu, minu ja meie lapsed”.
Pole haruldane, et isegi päris jõuka haige inimese mitte just vaesed lähedased hakkavad võitlema hoopis selle pärast, kes on kohustatud tema hooldamise eest maksma, ja inimese viimased eluaastad on peale füüsiliste vaevuste täis kurbust, üksindust ja süütunnet enda olemasolu pärast.
„Nii nagu meil on lastekaitse, võiks ka eakate puhul olla võimalus astuda nende kaitseks vajaduse korral vahele ja öelda „stopp”,” lausub Tartu linna sotsiaal- ja tervishoiuosakonna juht Merle Liivak.
„Inimesed peaks mõtlema, kuidas enda elu viimaseks otsaks oma tagala kindlustada,” nendib Liivak. „Ja seda ei maksa lükata kuhugi tulevikku, sest vajadus võib tekkida väga ootamatult.”
Liivaku sõnul peaks inimene esmalt jõudma selgusele, mida ja kuidas ta tahab. See kehtib eriti kärgperede puhul: kellele mida jätta, kes ja mis rahast tasub võib-olla vajaliku hooldamise. Seejärel võiks näiteks notar aidata tahteavalduse vormistada. „See annab ka sugulastele rahu ja selguse.”
Vandeadvokaat Katrin Orav nendib, et mujal maailmas on see tavapärane, et inimesed planeerivad oma vanaduspõlve ja vara üsna varakult. Eelkõige on vaja läbi mõelda, mis saab siis, kui inimene haigestub või ootamatult sureb. „Eestis ei ole see veel kahjuks piisavalt juurdunud. Elu aga näitab, et nende küsimustega on vaja tegeleda siin ja praegu. Vastasel juhul võib juhtuda, et keegi tegeleb teie varaga teie eest.”
Asju üldvolikirjaga korraldada on vandeadvokaadi sõnul äärmiselt riskantne. „Volitajal puudub igasugune kontroll selle üle, mis tema varaga edaspidi juhtuma hakkab. Kui kogu vara, mille arvelt on inimene mõelnud end vanaduses üleval pidada, kuulub ühisvarasse, võib olla ühel hetkel mõistlik vara ära jagada selliselt, et mingi osa hakkab kuuluma inimese ainuomandisse,” soovitab Orav.
„See tagab võimaluse inimesel ise otsustada, mida ta oma varaga teeb ja millal. Näiteks võib olla vajalik vara realiseerida, selleks et tasuda hooldekodu arveid. Sellisel juhul ei sõltu inimese väärikas vananemine ega saatus kolmandatest inimestest, kelle meeleseisund võib igal ajahetkel muutuda. Sageli on sellistel tehingutel pöördumatud tagajärjed ja inimene, kes on heatahtlikult oma lähedast usaldanud, võib leida end täiesti ootamatust olukorrast.”"
"23.08.2020, 09:01",arvamus,https://epl.delfi.ee/artikkel/90810189/kolumn-liisa-pakosta-riidekapist-on-saanud-klassivoitluse-tanner-teiste-hulgas-suruvad-seda-sinna-koolid,KOLUMN | Liisa Pakosta: riidekapist on saanud klassivõitluse tanner. Teiste hulgas suruvad seda sinna koolid,"Tartu kaubamaja pakub koolilastele õppeaasta alguseks valikut pealkirjaga „kõrgem klass“. Kõrgema klassi tüdruku soovituslik rõivakomplekt õppeaasta alguseks maksab reklaami kohaselt näiteks 589,96 eurot. Sellisele tuleks juba septembri keskel lapse jätkuvalt kõrgklassi kuulumise rõhutamiseks uus, veidi soojematest hilpudest komplekt juurde soetada.
Mikk Pärnits ja Meelis Mandel on osa rahva meelepaha all pükste asemel seeliku kandmise pärast. „Daamide kuuldes väljenduksin selle kohta mikkpärnitsalikult,“ iseloomustab rõivavaliku kriitikat keemistemperatuuri trükimusta kannatav osa.
Kiusu õhutab kool
Peetri põhikooli kodulehelt saab lugeda, et esimese kuni neljanda klassi tüdrukutel tuleb kohustuslikus korras kanda pihikseelikut. Seda tuleb kanda au ja uhkusega. Pükste kandmine on tüdrukutele lubatud alles alates viiendast klassist. Põhikoolis käimine on kohustuslik, omavalitsus määrab lapsele õppekoha. Seega kohustuslik uhkeolemine selle üle, et tütarlaps ei tohi kanda mugavaid pükse? Kooli enda selgitus seelikunõudele on olnud, et nii õppivat tüdrukud õigesti istuma (loe: vähem ruumi võtvalt istuma). Poisid ei pea õigesti istuma?
Mul on senimaani häbi selle pärast, kuidas tunnustatud rahvalauluteadlase Ingrid Rüütli kellegi arvates „klassisobimatut“ käekotti avalikult kritiseeriti.
Pole midagi lihtsamat teise inimese riiete kohta arvamuse avaldamisest. Sellest veel lihtsam on teise inimese riiete kritiseerimine, millest omakorda on lihtsam ainult naiseriiete kritiseerimine. Naiste riietus kipub saama tuld ja tõrva ja meeste riietus jääma kivirahe alla siis, kui kantakse naiselikuks peetavaid riideid.
Tegelikult on ju täiesti ebaoluline, mida keegi kannab. Tegelikult on rõiva- ja soenguvalik sügavalt inimese enda asi. Meie ühine asi on keskkonnahoid ja rõivajäätmed, aga mitte see, kas roosa särk on mehelik või naiselik või kas seda värvi tohib kanda ainult kõrgem ühiskonnaklass.
Kas on kuidagigi inimesi toetav, kaasteeliste vaimset tervist hoidev see riiete järgi lahterdamine? Laps ei saa valida perekonda, kus ta kasvab. Laste klassivahede rõhutamiseks „kõrgema klassi“ riideostu propageerimine kroonviirusest räsitud peredele on mu meelest lihtsalt loll mõte. Sest klassivahe pärast lapsi kiusatakse. Olgugi et ühiskonnakihtide vahelist kiusu loetakse diskrimineerimiseks ja see on keelatud. Kiusamist on ka nende laste ja täiskasvanute kallal, kes kellegi arvates ei riietu piisavalt vastavalt oma soole. Selline kiusamine on sooline diskrimineerimine ja sellisena kiusamiste hulgas eraldi esile tõstetuna samuti keelatud.
Halvustamine ei ole sõnavabadus
Kiusamisel ja sõnavabadusel on selge vahe sees. Loomulikult võib igaüks avaldada värvikalt ja oma kodust kasvatust ilmestades hinnanguid selle kohta, mis on riietuses sobiv või sobimatu, või analüüsida moekunsti uusimaid saavutusi. See on sõnavabaduse aus osa. Kiusamiseks kisub siis, kui teist ligimest enda kõrval hakatakse halvustama ja kiusama tema vabatahtliku või vaestest oludest tingitud riidevaliku pärast. Teise inimese hinge ei tohi kurjade sõnadega hävitada.
Pealegi tasub meenutada, et näiteks kaasaegses mõistes särkkleit oli Eestis poiste argirõivas vaid loetud aastad tagasi. Tüdrukud meenutavad esiemadest ratsutajaid, kui kannavad oma mugavaid, talvel lihtsamini sooja hoidvaid ja muul ajal rattasõiduks kui loodud püksipaare. Miks õieti peaks ka poisid mugavust ja tervislikkust alahindama, kui kuuma ilmaga on pikkades pükstes palav ja Eesti rahva iibe jaoks hädavajalik ventilatsioon ei toimi!?"
"06.09.2016, 00:10",sport,https://epl.delfi.ee/artikkel/75535737/lati-tennisisti-tuhkatriinulugu,Läti tennisisti tuhkatriinulugu,"Mullu elasime kaasa Anett Kontaveidi edukale käekäigule US Openil, aga tänavu saavad lõunanaabrid rohkem rõõmustada. Liepāja tüdruk Anastassija Sevastova on jõudnud New Yorgis veerandfinaali, kus kohtub endise maailma esireketi Caroline Wozniackiga.
Sevastova tee jupiteride paistele pole aga kulgenud põrmugi siledalt. Mais 2013, kõigest 23-aastasena teatas ta: kõik, aitab! „Olen otsustanud profitennisest loobuda. Pea- aegu kolm aastat kestnud pidevate haiguste, vigastuste ja nendega seotud eri probleemide tõttu ei pea ma soovitud tasemel pingutamist enam jõukohaseks. Jään nii tennisemängule kui ka mind aidanud inimestele igavesti tänulikuks,” seisis ta toonases avalduses.

Eelmise aasta alguses tegi Sevastova aga kannapöörde. Ta naasis karussellile, alustas mängimist (ja võitmist) madalaima tasemega ITF-i turniiridest, kuni jõudis nüüdse särani. US Openi teises ringis ampsas ta karjääri magusaima suutäie: alistatud sai maailma kolmas number, valitsev French Openi tšempion Garbiñe Muguruza. WTA ametlik lehekülg ristis selle kolossaalseks triumfiks. Sevastova kutsuti rahvusvahelise meediaväe ette. „Suurepärane, aga ma pole ju turniiri võitnud. See oli alles teine ring,” teatas ta pärast kohtumist vankumatu rahuga.
Kui tal paluti oma lugu rääkida, ohkas Sevastova „Jälle!?” ja jätkas: „Mul oli palju vigastusi ja ma polnud rahul sellega, mis minuga tenniseväljakul toimus. Pidevalt oli segajaid: kord selg, siis käsi, siis jalad. Kogu aeg kuskilt valutas.”

Selgus, et Muguruza skalp tähistas alles algust. Sevastova seljatas Katerina Bondarenko, siis 1/8-finaalis ka WTA 13. käe Johanna Konta. Temast oli saanud pärast Larissa Savtšenkot (Wimbledon 1994) esimene suurturniiril veerandfinaali rühkinud Läti naistennisist. Kõik neli senist vastast on langenud settidega 2 : 0.
Sevastova tee viis taas pressikonverentsile. Küsiti: miks otsustasid jaanuaris 2013 loobuda? „Erinevad vigastused ei andnud rahu. Olin depressioonis. Ei olnud enam lõbus. Pidin sellest ringist välja saama,” vastas ta. „Nüüd olen näinud ka elu pärast tennist ja tean: kaotus ei tähenda maailma lõppu. Ma ei mõtle enam eelmisele, vaid järgmisele mängule. Olen rõõmsam ja enesekindlam.”
Täna avaneb maailma 48. numbril tasumise tund: just Wozniacki oli see, kes Austraalias 2011. aastal 1/8-finaalis Sevastova tee peatas.
Austraalia lahtised: 1/8-finaal (2001)
Prantsusmaa lahtised: 2. ring (2016)
Wimbledon: 1. ring (2009, 2010, 2011, 2016)
US Open: veerandfinaal (2016)"
"14.01.2020, 00:10",arvamus,https://epl.delfi.ee/artikkel/88638579/juhtkiri-parteilaste-koht-pole-nimetamiskomitees,JUHTKIRI | Parteilaste koht pole nimetamiskomitees,"Valitsus muutis äsja riigifirmade nõukogude nimetamiskomiteed poliitilisemaks, et – rahandusminister Martin Helme sõnu kasutades – valitsusel oleks võimalik riigifirmade juhtimises kaasa rääkida ja neid mõjutada. Tule taevas appi! Miks peab poliitikute mälu nii lühike olema? Miks tahab seegi valitsus astuda ämbritesse, mida eelkäijad juba on kolistanud?
Meenutame, miks poliitikutest vaba nimetamiskomitee loomine viie aasta eest päevakorda tõusis. Estonian Air oli äsja pankrotti läinud ning Tallinna Sadamas oli päevavalgele tulnud suur altkäemaksu- ja korruptsiooniskandaal. Eksperdirühm, kuhu kuulusid apoliitilised isikud, kes äriettevõtete juhtimisest vaieldamatult palju teavad, diagnoosis: „Kõige aktuaalsemaks küsimuseks riigi osalusega äriühingute juhtimisel on piisava juhtimiskogemuse puudumine äriühingute nõukogude tasemel. Seetõttu on juhtimise tase keskpärane ja ebastabiilne, mille põhjustajaks on ülepolitiseeritud ja kompetentsidest mittelähtuv nõukogu liikmete nimetamise süsteem.”
Kas Helmele, kelle hingel on seni ainult tillukese kohviku raugenud pankrotti tüürimine, ei anna rahu, et Reformierakonna poliitikute „saavutused” selles vallas on kaalukamad? Mis kärbes hammustas justiitsminister Raivo Aegi, kelle erakond oli nimetamiskomitee loomise osaline, et ta nüüd „lihtsalt otsustas” selle toimimise põhimõtteid eirata?
Poliitikute mälu on masendavalt lühike. Roosi ja Luude nimetamiskomiteesse määramisega astuti esimene samm uuel ja libedal allakäiguteel.
Tõsi, Isamaa määras nimetamiskomiteesse poliitiku-reklaamiettevõtja Reet Roosi, kelle mainele pole midagi ette heita. Ja EKRE liikmest ettevõtjale Argo Luudele konkurentsikuriteo eest kriminaalkaristuse määramisest on varsti möödas juba kaheksa aastat. Ent see jutt ei kõlba nende nimetamiskomiteesse määramise argumendiks. Ei oleks ju raske leida kahte sama suure või suuremagi juhtimiskogemusega ja puhta mainega ettevõtjat, kes pole ennast erakondlikult määratlenud.
Roosi ja Luude määramisega astuti esimene samm libedal allakäiguteel. Rahandusministri jutt, et valitsusel on vaja riigifirmasid mõjutada mingit oma poliitikat ellu viima – näiteks elektri hinda langetama – ei tõota head. Elu on kahjuks näidanud, et poliitikute mõtete perspektiiv on enamasti palju lühem kui ettevõtete edukaks juhtimiseks vaja. Riigiettevõtete juhtimist jälle politiseerima (loe: segama) hakates kaevab valitsus auku ka iseendale, sest eks ole ju riigieelarvesse hädasti vaja nende ettevõtete dividende."
"21.10.2017, 00:05",lp,https://epl.delfi.ee/artikkel/79896428/ponev-kand,Põnev känd,Pildi toredast marjade ja seentega kaetud kännust saatis LP lugeja Taimi Käbi.
"14.08.2017, 00:05",valismaa,https://epl.delfi.ee/artikkel/79171064/verine-laupaev-virginias-152-aasta-eest-loppenud-kodusoda-nouab-usa-s-endiselt-ohvreid,Verine laupäev Virginias: 152 aasta eest lõppenud kodusõda nõuab USA-s endiselt ohvreid,"Vähe sellest, et minevik pole surnud, see pole isegi veel minevik. Just seda Faulkneri tsitaati armastatakse USA-s tsiteerida, kui tuleb juttu lõunaosariikidest ja sellest, kuidas kodusõja lahingud seal siiamaani päris lõpuni peetud ei ole. Virginia osariigi pisikeses ülikoolilinnas Charlottesville'is võttis see vaidlus nädalavahetusel verise pöörde: paremäärmuslaste meeleavaldusele järgnes massikaklus, mis tipnes kodukootud terroristi autorünnakuga.
Rahutused said alguse reede õhtul, kui sadakond valgete ülemvõimu pooldajat korraldasid Virginia ülikooli territooriumil tõrvikumarsi protestiks linnavolikogu otsuse vastu eemaldada ühest linna pargist kodusõjaaegse kindrali Robert E. Lee 1923. aastal valminud kuju. Ürituse „Ühendame parempoolsed” korraldaja oli nn uusparempoolse liikumise blogija Jason Kessler, meeleavaldusel aga andsid tooni traditsioonilisemat sorti neonatsid ning Ku Klux Klani (KKK) ja teiste sarnaste ühenduste liikmed. Haakristi-tätoveeringutega käed viskasid natsisaluute, hüüti mustade ja juutide vastaseid loosungeid. Toimusid ka esimesed löömingud marssijate ja ülikooli tudengite vahel.
Laupäeva hommikuks plaanitud põhimeeleavaldusel ulatus osalejate arv juba mitmete sadadeni, samuti olid mobiliseerunud vastaspoole meeleavaldajad. Tuntumatest parempoolsetest tegelastest olid kohal uusparempoolne blogija Richard Spencer ja KKK endine „ülemvõlur” David Duke. Esialgu rahumeelselt kulgenud üritusel puhkes kella 11 paiku suurem kaklus, kus mõlemal poolel kasutati kive ja kaikaid. Viga sai umbes 15 inimest, kirjalike ja fotoreportaažide järgi otsustades oli enamik ohvreid parempoolsete leerist. Vigastatute hulga kasvades käskisid võimud rahval laiali minna ja Virginia kuberner Terry McAuliffe kuulutas välja erakorralise seisukorra.
Kella 12-ks olid parempoolsed lahkunud, kuid vastuprotestijad veel tänavatel. Siis kihutas rahva hulka hall sportauto, sõites otsa mitmele inimesele ja rammides veel kaht masinat. Surma sai 32-aastane naine ja viga veel 19 inimest, neist viis viidi kriitilises seisus haiglasse.
President Donald Trump jättis autorünnakule mitme tunni jooksul reageerimata ning tema esimene reaktsioon tõi teiste poliitikute peaaegu üksmeelse hukkamõistu. „Mõistame kõige rangemalt hukka selle näite karjuvast vihast, sallimatusest ja vägivallast, mida näitasid üles paljud osapooled – paljud osapooled,” rõhutas Trump. Hiljem Valgest Majast järgnenud täpsustus joonis üksnes alla, et Trump peab autorünnakut võrdväärseks sellele eelnenud kaklusega. „Täna käitusid vägivaldselt nii meeleavaldajad kui vastumeeleavaldajad,” märgiti Valge Maja pressiesindaja saadetud teates.
Lisaks demokraatidele protestis selle avalduse vastu hulk vabariiklasest poliitikuid. „Härra president – me peame kurjust õige nimega nimetama,” kirjutas Twitteris partei juhtkonda kuuluv senaator Cory Gardner. „Need olid valgete ülemvõimu toetajad ja see oli kodukootud terroriakt.” II maailmasõjas venna kaotanud senaator Orrin Hatch kuulutas: „Minu vend ei andnud selleks oma elu Hitleri vastu võideldes, et natside ideid kodumaal takistamatult levitada võiks.”
Justiitsminister Jeff Sessions teatas laupäeva öösel, et FBI, Virginia föderaalprokurör ja justiitsministeeriumi kodanikuõiguste (ehk diskrimineerimisvastase) osakond alustavad rünnaku osas ühist juurdlust. Samuti toonitas Sessions, et USA õigussüsteem ei kavatse rassismi sallida.
Kodanikuõiguste kaitsjatele on Trumpi reaktsioon järjekordseks muret tekitavaks märgiks, et uus administratsioon pöörab kogu tähelepanu islamiterrorismile ja ei pea paremäärmuslastega tegelemist kaugeltki sama oluliseks. Valge Maja skandaalse kuulsusega nõunik, Ungari paremäärmuslastega seostatud Sebastian Gorka avaldas eelmisel nädalal arvamust, et paremäärmuslaste terrorirünnakud on valdavas enamikus meedia tekitatud fiktsioon.
Statistika näitab aga teisiti. Valitsusväline organisatsioon Uuriva Ajakirjanduse Keskus nentis juunis avaldatud uuringus, et aastatel 2008–16 on USA õiguskaitseorganid kodumaal tuvastanud 201 terroriakti. Neist 63 korraldajateks olid radikaalsed islamistid ja 115 puhul paremäärmuslased. Kahe ideoloogia radikaalide korraldatud rünnakuis hukkunute arv oli selle ajavahemiku jooksul ligilähedaselt võrdne: islamistid tapsid 90 ja paremäärmuslased 79 inimest. Näiteks on New Yorgis praegu kohtu all rassist James Harris Jackson, kes tappis märtsis mustanahalise mehe ja plaanis süüdistuse järgi suuremat mustadevastast mõrvaseeriat. Minnesotas Bloomingtoni linnas visati 5. augustil mošeesse lõhkekeha, kuid keegi vigastada ei saanud. Ka selles juhtumis kahtlustab politsei paremäärmuslasi.
Monumendisõda lõunaosariikides
Tänavu kevadel eemaldas New Orleansi linn neli erinevat kodusõjale pühendatud monumenti, nende seas kindral Lee ja konföderatsiooni presidendi Jefferson Davise ausambad. Ka sellele eelnesid väiksemad löömingud monumentide toetajate ja vastaste vahel.
Missouris St Louis' linnas eemaldati juunis konföderatsioonile pühendatud memoriaal. Marylandis Fredericki linnas võeti märtsikuus maha orjapidamist kaitsnud kohtunik Roger B. Taney skulptuur. Pärast Charlottesville'i sündmusi teatas Kentuckys asuva Lexingtoni linnapea, et laseb samuti konföderatsiooni-teemalised kujud eemaldada. Texases San Antonios ja Dallases toimusid eelmisel nädalal aga mitmesaja osalejaga meeleavaldused, kus nõuti sealsete kujude säilitamist.
Üleriigiline konföderatsiooni-teemaliste monumentide eemaldamise kampaania sai alguse pärast 2014. aastal alanud debatti mustade-vastase politseivägivalla teemal. Kampaaniale andis lisahoogu 2015. aastal paremäärmuslase Dylan Roofi poolt sooritatud terrorirünnak Lõuna-Carolina kirikus, kus hukkus üheksa mustanahalist."
"21.06.2017, 00:05",sport,https://epl.delfi.ee/artikkel/78627984/erakordne-koostoo-voib-viia-hinnatud-nimega-suurklubi-sunnini,Erakordne koostöö võib viia hinnatud nimega suurklubi sünnini,"Esialgu on siiski tegemist pelgalt ideega. Kuid miks ei võiks Tallinnas olla üks korralik klubi, mis ühise logo, turunduse ja fännidega ühendaks eri pallimänge ning kus aetaks koos ühist asja? Maailmast on ju küllaldaselt eeskujusid võtta.
Idee algatajad on paaril korral kohtunud, kuid kõik osapooled rõhutavad, et otsustatud pole veel midagi. On ka võimalus, et asjast ei pruugi midagi tulla, kuid vähemalt esiti on huvi olemas. Esimesena puudutab see meistriliigasse kuuluvat TLÜ/Kalev korvpalliklubi ja esiliigas pallivat Tallinna Kalevi jalgpalliklubi, räägitud on ka valitseva Eesti meistermeeskonna Selveri võrkpalliklubiga. Üks idee algatajaid on Gert Kullamäe, kes ühes hiljutises intervjuus rääkis soovist luua üks korralik klubi.
Asjaosalised ise jäid idee arendamisest rääkides tagasihoidlikuks. „Mingid mõtted on, kuid kõik on alles algusfaasis,” nentis Kullamäe, kes on pooli ühendavaks lüliks. „Kõik on alles jututasandil, kuid mängisin ise kunagi Sofia CSKA-s, kus olid samuti koos erinevad pallimängud. Usun, et selline kooslus võib olla kasulik,” lisas Tallinna Kalevi jalgpalliklubi spordidirektor Joel Lindpere. Klubi presidendiks on teadupärast Ragnar Klavan ja kuuldavasti pakub teema temalegi huvi.
Tallinna abilinnapea ja spordiselts Kalevi juhtkonda kuuluv Kalle Klandorf kinnitas, et talle on idee meeltmööda. Ilmselt toetaks seda ka spordiselts, kuid linna suhtes ei osanud ta veel lubadusi anda. Pigem oli ta siiski positiivne. „Koostöö näitaks, et eri spordialade esindajad saavad omavahel hästi läbi. Seegi oleks juba suur asi,” märkis samuti suure ühendklubi idee algatajate hulka kuuluv Oliver Läll, kel varasemast seoseid nii võrk- kui ka korvpalliga. Seega, ring on lai ja Tallinna spordi mõistes esinduslik.
Kui korv- ja võrkpalli ühise mütsi alla saamine tundub lihtsam, siis jalgpalliga on lood keerulisemad. Teadupärast on jalgpalliliit justkui riik riigis – Eesti spordisüsteemi sees ollakse teistega võrreldes erinevas seisuses ja esilagu pole selge, kas ja kuidas Tallinna Kalevi jalgpallimeeskonda spordiala spetsiifilisi reegleid rikkumata suuremasse klubisüsteemi sobitada. Lindpere sõnul ongi tõenäoline, et jätkatakse iseseisva klubina, kuid see ei välistavat koostöövõimalusi.
„Kui koos õnnestuks turundus ja fännide teemad tööle saada, oleks juba väga hea,” arutles Lindpere, kes koos Kullamäega tõstis esile veel ühe väga olulise detaili: ühises süsteemis oleks eri spordialade treenerite vaheline koostöö oluliselt suurem ja tõhusam. Kui jalgpallitrenni satub mõni poiss või tüdruk, kel eeldusi näiteks korvpallis, oleks ühtses süsteemis üleminek loomulik. Praeguses olelusvõitluses on aga lapse vabatahtlik loovutamine mõeldamatu.
Justkui ühest suust viitavad kõik osapooled Tallinna Kalevi kui klubi nime väärikusele ja hinnatusele. Vähetähtis polevat aga ka kesklinna spordibaasid. Renoveeritav staadion, äsja kapitaalremondi läbinud pallimängusaal ja kergejõustikuareen.
Osapooled kohtuvad taas juuli alguses. „Paneme lauale kõik positiivsed ja negatiivsed küljed. Siis on näha, mis plaanist saab ning kuidas edasi liikuda,” sõnas Kullamäe."
"26.01.2021, 19:48",arvamus,https://epl.delfi.ee/artikkel/92375587/paevarepliik-krister-paris-kersti-kaljulaid-vaarib-teist-ametiaega,PÄEVAREPLIIK | Krister Paris: Kersti Kaljulaid väärib teist ametiaega,"On ta ju mänginud mõneti sama rolli, mis Hispaania kuningas Juan Carlos I, kes hoidis pärast kindral Franco surma riigi demokraatiakursil. Eks seisnud Kaljulaidki oma piiratud võimutäiust maksimaalselt ära kasutades demokraatia naeruvääristamise - ning seega õõnestamise - katsete vastu eelmise koalitsiooni poolt.
Teisisõnu, ta on näidanud end juhina, kelle väärtustele võib kindel olla, ning kes on jäänud ausaks enese ja teiste vastu. Tumedamatel hetkedel aitasid riigipea sõnad meeles pidada, et Stenbockist kõlavale piinlik-vaenavale retoorikale on jätkuvalt olemas alternatiiv avatud, salliva ühiskonna näol. Ta jäi euroopalikele väärtustele truuks ka siis, kui oli selge, et tema põhimõttekindlus jätab ta tõenäoliselt ima igasugusest võimalusest saada tagasi valitud. Kõige peamise väljakutse, Eesti hoidmisega vaba maailma kursil, on ta niisiis hakkama saanud.
Seega pole elulist takistust, miks ei peaks ta kasvõi kindlustunde süvendamiseks pärast segadusteaega soovi korral teiseks ametiajaks kvalifitseeruma. Vaadates praeguse mööndustega kolmikliidu antud hääli Kaja Kallasele, on see võimalik. Oleks ka üsna riigimehelik tagada mingi stabiilsust hoida aitav järjepidevus. Kui ainult kohalikud valimised ja kellegi egod - ehk päevapoliitika - meile jälle eelmiste valimiste loteriisarnast naeruväärset kordusetendust paku."
"04.12.2015, 08:23",arileht,https://epl.delfi.ee/artikkel/73123663/uute-parvlaevade-liiniletulekut-asub-ette-valmistama-mart-loik,Uute parvlaevade liiniletulekut asub ette valmistama Mart Loik,"“Enam kui 20 aastat merenduses töötanud Mart Loigu näol liitub TS Laevade meeskonnaga vaieldamatu laevandusala tippspetsialist, kes on varasemalt olnud mitmete reisilaevanduse ja transiidialaste projektide eduka käivitamise juures,” lausus Tallinna Sadama juhatuse ning ühtlasi ka TS Laevad nõukogu esimees Marko Raid.
Loik omab magistrikraadi meretranspordis. Ta juhtis 2005. aastal Paldiski-Kapellskäri laevaliini käivitamist ning oli aastatel 2005-2008 selle operaatorfirma Baltic Scandinavian Lines juhatuse esimees.
Varasemalt on Loik töötanud mitmes meretranspordi- ja laevandusettevõttes, sealhulgas Eesti Merelaevanduse grupis ja Saaremaa Laevakompaniis.
Raidi sõnul on TS Laevade juhtkond Kaido Padari ja Mart Loigu ametisse astumisega komplekteeritud parimal teineteist täiendaval moel.
“Juhatuse esimehe, pikaaegse Eesti Posti tippjuhi Kaido Padari esmane fookus on kvaliteetse klienditeenindusega organisatsiooni ülesehitamisel,” kirjeldas Raid. “Mart Loigu vastutusalas on kõik järgmise aasta sügisest liinile tulevate uute parvlaevade tehnilise teenindusega seotud küsimused ja liinioperatsioonide ettevalmistamine.”
Kaido Padar ja Mart Loik asuvad TS Laevad OÜ juhatuses ametisse 9. detsembril.
TS Laevad OÜ on AS-i Tallinna Sadam 100% omanduses olev ettevõte, mille eesmärgiks on parvlaevaliikluse alustamine ning korraldamine Eesti suursaarte (Saaremaa, Hiiumaa) ja mandri vahel alates 1. oktoobrist 2016.
Parvlaevaliikluse käivitumisel on ettevõtte prognoositav töötajate arv sõltuvalt hooajast ligi 100 inimest ja prognoositav aastakäive kuni 30 miljonit eurot."
"28.02.2017, 00:08",uudised,https://epl.delfi.ee/artikkel/77376632/juhiloata-noormees-soitis-raplas-jalakaija-surnuks,Juhiloata noormees sõitis Raplas jalakäija surnuks,"Eile keskpäeval juhtus Rapla kesklinnas raske liiklusõnnetus, milles hukkus vales kohas teed ületanud 70-aastane naine. Esialgsetel andmetel ületas naine teed vales kohas. Ent naisele otsa sõitnud Audi juhil, 20-aastasel mehel puudub juhiluba ja tõenäoliselt sõitis ta lubatust kiiremini. Rapla politseijaoskonna juhi Janno Ruusi sõnul on see Audi juht ka varem liiklusrikkumistega politsei huviorbiidis olnud. Viimati tabasid politseinikud ta lubadeta sõidult Raplas 2014. aasta detsembris. „Esialgsel hinnangul ja pealtnägijate ütlustele toetudes võib öelda, et traagiliselt lõppenud õnnetuse juures mängisid rolli valesti valitud kiirus ja sõiduvõtted. See tõestab veel kord, et juhtimisõigus ei ole lihtsalt märge registris, vaid autokoolis õpitu annab juhile kaasa vajalikud teadmised ja oskused, kuidas õnnetusi vältida,” ütles Ruus."
"11.03.2017, 00:05",valismaa,https://epl.delfi.ee/artikkel/77499268/debatt-saksamaal-kas-invaliid-peaks-saama-seksitoetust,Debatt Saksamaal - kas invaliid peaks saama seksitoetust?,"Samuel Koch on sümpaatne noormees. Tema pilgust särab soojust ja südamlikkust, kohtumisel mõjub ta avatult. Pea seitse aastat on möödas traagilisest õnnetusest, mis toimus miljonite televaatajate ees. Laupäevaõhtuses populaarses saates „Veame kihla, et...“ osalenud sporditudeng vedas kihla, et on võimeline hüppama kunstjalgadega üle sõitva auto, mida juhtis tema isa.Hüpe ebaõnnestus.
Tollal ainult 23-aastane sportlik noormees on alates 2010. aasta detsembris toimunud õnnetusest kaelast allapoole halvatud. Paranemine ja tagasitulek normaalsesse ellu oli vaevaline. Psüühiliseltki. Kuid perekond ja arstid on Samuelit suurepäraselt toetanud - võib-olla just tänu sellele ei ole noormees kibestunud. Ta on eiranud oma rasket kehalist puuet ja alustanud „uut elu“, seekord näitlejana. Tal on püsitööleping Darmstadti linnateatriga ning ta on esinenud mitmetes telefilmides.
Peale selle on Samuel tihedas kontaktis oma saatusekaaslastega, julgustades neidki pead mitte norgu laskma. Ta toonitab, et ka invaliidina on võimalik elada täisväärtuslikku elu. Selle tõenduseks abiellus Samuel möödunud augustis oma näitlejanna-kolleegi Sarah Elena Timpega, kellega oli tutvunud seriaali „Armastuse torm“ võtetel.
31-aastane Marisa on meeldiva välimusega naine. Ta hoolitseb enda eest, välja minnes ei unusta ta kasutada huulepulka, riietus on puhas ja moodne. Marisa kehaline puue ei ole nii raske kui Samuelil. Noor naine liigub oma jalgadel, kuigi suurte raskustega. Tal on lähedane side oma isaga - ema suri, kui ta oli väike -, tal on ka hea töökoht ja ilus korter, kus elab koos sõbrannaga. Marisa suur hobi on prominentide autogrammide kogumine. Ta on kaasinimeste poolt austatud ja armastatud. Naise kogu olekust õhkub enesekindlust.
Kohtun temaga juba aastaid igal kevadel Schwarzwaldi väikelinnas Rustis, kus korraldatakse Radio Regenbogeni auhinnagalat. Kui ootame superstaaride ilmumist punasele vaibale, on meil aega mõtteid vahetada. Aasta tagasi pihtis Marisa, et on supermarketis näinud ühte meest, kes talle väga meeldib. „Kuid mehed ei märka invaliide, ta ei pane mind kunagi tähele,“ rääkis ta kurvastades. Püüdsin oma jutukaaslast julgustada öeldes, et ta peaks ehk ise oma „unelmate meest“ kõnetama. Samas ei peaks ta ka pettunud olema, kui teine ei ole temast huvitatud – mees võib ju juba olla abielus või elada kindlas suhtes.
Süddeutsche Zeitung kirjutas juba viis aastat tagasi Matthias Vernaldist, kellest on saanud invaliidide seksuaalõiguste eest võitleja. Ratastoolis istuv Berliini luteri usu teoloog võttis ühel päeval kokku oma julguse, pühkis peast minema kiriku seksuaalõpetuse ning läks bordelli. Ta ei lasknud ennast heidutada negatiivsetest kogemustest: mitmed lõbunaised keeldusid teda teenendamast või nõudsid mitmekordset tasu.
Mõni aeg tagasi nõudis roheliste partei poliitik Elisabeth Scharfenberg, et haigekassa peaks kandma kulud, mida hooldust vajavad inimesed maksavad seksuaalteenuste eest. Ettepanek sai suure kriitika osaliseks, nagu ikka tabuteemad, kuid tõi samas esile tähtsad küsimused – kas vaeguritel on õigus seksuaalelule? Ja kas nende teenused peaks maksma kinni riik?
Kuigi Saksamaal võib ennast seksuaalassistendiks nimetada igaüks, on ühendus nimega Puuetega inimeste enesemääramisõiguse instituut (ISBB) juba 20 aastat korraldanud spetsiaalset kutsekoolitust. Väljaõpe kestab seitse nädalalõppu. Koolitustunnistuse on seni saanud 70 inimest, peamiselt naised. Ka Nürnbergis tegutsev ühing Kassandra pakub koostöös perekondasid nõustava organisatsiooniga Pro Familia vastavaid kursuseid. Seksuaalassistentide hulgas leidub ka prostituute. Paljud puudega inimesed vajavad aga oma intiimsoovide täitmiseks lihtsalt kellegi kolmanda abi.
Kui lõbunaised pakuvad üksnes intiimteenuseid, siis seksuaalassistendid püüavad tugevdada oma „klientide“ eneseväärtushinnangut. Nad peavad ennast teenusepakkujaks, kes võtavad honori selle eest, et toetavad vanureid ja puuetega inimesi nende seksuaalse iha rahuldamisel. Pooldajad osutavad põhiseadusele, kus on kirjas: „kedagi ei tohi tema puude tõttu diskrimineerida“.
Hollandis, Taanis, Suurbritannias ja Šveitsis juba makstakse seksiabistajatele abirahasid. Bürokraatlik protsess on aga paljude sõnul ebameeldiv, kuna avalduse esitaja peab tõestama, et on oma seksuaalseid vajadusi ise võimetu rahuldama.
Kui suuri summasid seksuaalassistendile makstakse? Süddeutsche Zeitungile rääkis sellest hiljuti invaliid nimega Katja. Kenal 27-aastasel naisel oli meessõber, kellel on samuti kehaline puue. Nende intiimsuhe oli võimalik ainult kahe assistendi abiga. Paar maksis kulud kinni oma taskust. Seksuaalassistendid tulid nende juurde koju, kahetunnise teenuse eest esitati ligi 500 euro suurune arve.
„Abistajad aitasid meil lahti riietuda, nad juhtisid rütmiliselt meie endi käsi, asetasid meie kehad erinevatesse asenditesse,“ rääkis Katja ajalehele. „Muidugi pidime meie ise andma juhtnööre, millised liigutused meile naudingut pakuvad.“
Naine selgitas, et kogu protseduur nõudis avameelset arutelu, sest raseduse vältimiseks pidid assistendid aitama isegi kondoomi pealetõmbamisega. „Ei ole kerge leida inimesi, kes oleksid valmis puudega inimesi seksuaalse kõrgpunkti saamisel aitama,“ tõdes Katja.
Intiimsuhte puudumine oli põhjuseks, miks paar hiljem lahku läks. Katja peab ebaõiglaseks, et kuigi riik maksab selle eest, et tema põhivajadused saaksid rahuldatuks, siis ei ole ühiskond valmis kandma intiimeluga seotud kulusid. Seksuaalne rahuldus kuulub sakslanna arvates samuti põhivajaduste juurde."
"24.10.2018, 00:00",sport,https://epl.delfi.ee/artikkel/84094876/pilk-eesriide-taha-uhiuues-reitingus-mahub-esikumnesse-neli-eestlast,Pilk eesriide taha: uhiuues reitingus mahub esikümnesse neli eestlast,"Süsteem on valmis ja seda on juba mõnda aega testitud. Ametlikult kinnitab rahvusvaheline kergejõustikuliit (IAAF) selle detsembris nõukogu koosolekul, aga andmebaas on üleval ning võime piiluda eesriide taha. Eesti kergejõustikuliidu kohtunikekogu liige Peeter Randaru on veendunud, et suuri muudatusi pigem ei tehta. Natuke mängitakse võistluste ja lõppkohtade punkte siiski ümber. Näiteks läks Janek Õiglane selle tulemusel eelmisel nädalal ühe punktiga Maicel Uibost mööda.
Reitingusüsteem raputab kergejõustikku kõvasti, sest edaspidi pääseb selle põhjal tiitlivõistlustele. Asja mõte on lihtne: panna atleedid teineteise vastu võistlema ja vähendada Kapa-Kohilas peetavate külavõistluste tähtsust. Võtame ette uhiuue reitingusüsteemi viimase tööversiooni.
Traditsioonilised kergejõustiku edetabelid reastavad sportlased alade lõikes hooaja parima tulemuse põhjal, reitingus arvestatakse aga üldjuhul viit võistlust, keskmaajooksude puhul kolme ning pikamaa distantside ja mitmevõistluse puhul kahte. Sooritused arvutatakse ümber punktideks (tulemuspunktid + kohapunktid), seega saab näiteks kuulitõukajat kõrvutada sprinteriga. „Põnev on vaadata, kui kõrgele Eesti kergejõustiklane üldarvestuses tõuseb. Edaspidi saab seda jälgida samamoodi, nagu praegu vaatame tennise edetabelit,” usub Randaru.
Meestest juhib uut reitingut hiljuti kümnevõistluse maailmarekordi 9126 punktini viinud Kevin Mayer (1484), järgnevad 200 meetri uus valitseja Noah Lyles (1474), 400 meetri tõkkeäss Abderrahman Samba (1466) ja sprinter Christian Coleman (1464). Naistest on esikolmikus 3000 meetri takistusjooksja Beatrice Chepkoech (1475), 800 meetri staar Caster Semenya (1462) ja käija Inês Henriques (1459). Kõrgelt kuuendalt kohalt leiame Maicel Uibo abikaasa Shaunae Miller-Uibo (1438).
Vaatame, kuidas moodustub Mayeri reiting. Talence’is kogutud maailmarekord andis 1302 tulemuspunkti, millele lisandus esikoha eest 110 kohapunkti. Kuigi mullusel Londoni MM-il piisas esikohaks 8768 punktist, siis siit sai ta reitingupunkte rohkem. Tulemuspunkte 1246, aga kuna MM on esimese kategooria jõuproov, lisandus kohapunkte koguni 270. Kahe kirja läinud võistluse keskmisele skoorile (1464) tuleb juurde arvestada maailmarekordi boonusena 20 silma.
Üldises pingereas leiame eestlastest kõrgeimal kohal 1374 punktiga odaviskaja Magnus Kirdi, kes on 49. Rabatis 89.75-ga Teemantliiga etapi võites teenis ta näiteks 1440 reitingupunkti (1240 + 200), seejuures 88.28-ga võidetud Eesti meistritiitel tõi 1319 punkti (1219 + 100). Tõkkejooksja Rasmus Mägi (1304) on üldreitingus 156., mitmevõistleja Janek Õiglane 1296 punktiga 178. ja Maicel Uibo 1295 punktiga 184. Oma alal mahuvad nad maailma esikümnesse: Kirt on sakslaste Andreas Hofmanni (1417) ja Thomas Röhleri (1417) järel kolmas, Mägi kuues, Õiglane seitsmes ja Uibo kaheksas.
Naistest ükski eestlanna üldarvestuses esituhandesse ei mahu, seitsmevõistleja Grit Šadeiko jagab 1146 punktiga 1054. rida. Aga kus on Ksenija Balta? „Tal pole lihtsalt piisavalt tulemusi,” viitab Randaru tõsiasjale, et Eesti parim naiskergejõustiklane ei ole viimase 12 kuu jooksul kaugushüppes viit korda võistelnud. Nii peab Balta paratamatult rohkem võistlema hakkama.
Järgmisel sügisel Dohas toimuvale MM-ile pääseb nii reitingu kui ka normide alusel. „Normid tehakse väga rängad. Pakun, et naised peavad kaugust hüppama seitse meetrit,” spekuleerib Randaru. Eestlastel tuleb seetõttu loota eelkõige reitingule. Praeguse seisu põhjal mingeid järeldusi teha ei saa, kuna tulemused kehtivad 12 kuud, erandiks on pikamaajooksud, käimine ja mitmevõistlus, kus resultaadid aeguvad 18 kuu jooksul. Seejuures hakkavad sooritused tasapisi reitingupunkte kaotama juba kolm kuud enne „säilimisaja” lõppu. Seega kui järgmise aasta 6. septembril reiting lukku lüüakse ja MM-i kohti jagatakse, pole Kirdil lõppenud suve odakaartest ja Õiglasel 2017. aasta kümnevõistlustest kasu. Uibo jääb napilt ilma sise-MM-i pronksivõiduga pälvitud 1295 reitingupunktist, kuid Götzises saavutatud kolmanda koha eest saadud 1296 silma jäävad alles.
Tšernjavski ja Saluri mõistatus: kehvemad tulemused, parem koht
Miks on Taavi Tšernjavskil rohkem reitingupunkte kui paremini esinenud Karl Robert Saluril?
Kümnevõistleja Tšernjavski kogus Firenzes 7873 ja Rakveres Eesti meistriks tulles 7773 punkti. Saluri on arvesse võetud NCAA finaalvõistlusel hõbeda toonud 8137 punktiga ja võistkondlikul EM-il kolmanda koha andnud 7837 silmaga. Miks Saluri reiting on madalam? NCAA finaalvõistlus kuulub C-kategooriasse, sealt tuli kohapunkte 38, VEM on aste kõrgem B-klass, tolle mulluse etteaste eest sai ta kohapunkte 45. IAAF-i Challenge’i võistluste hulka kuuluv Firenze kümnevõistlus paigutati aga GL-kategooriasse, kolmas koht andis Tšernjavskile 75 punkti. Üsna kõrgelt väärtustatakse ka riikide meistrivõistlusi – mitmevõistluse tšempion saab 60 silma, üksikala võitja 100. Seega Eesti meistritiitli hind peaks uue süsteemi tõttu kerkima. Vastus küsimusele: IAAF noteerib neid võistlusi, kus Tšernjavski osales, lihtsalt kõrgemalt.
Eelkõige vaieldaksegi veel võistluste kategooriate üle. Alajaotusi on kümme: OW (olümpia ja MM), DF (Teemantliiga finaal), GW (Teemantliiga, sise-MM, krossijooksu MM), GL (kontinentaalsed meistrivõistlused, vasaraheite ja mitmevõistluse IAAF-i Challenge). Muud võistlused on jagatud A-st F-ini. Asja mõte on selles, et vähendada nurgatagustel võistlustel tehtud tulemuste osakaalu. Näide: Johannes Vetter tuli Eugene’is Teemantliiga etapil odaviskes 89.34-ga teiseks, kogudes 1404 reitingupunkti. Seejuures veebruaris Potchefstroomis visatud 91.22 tõi sisse üksnes 1276 silma, sest Lõuna-Aafrika Vabariigis toimunud kohalik jõuproov kuulub F-gruppi."
"26.06.2017, 00:05",sport,https://epl.delfi.ee/artikkel/78674270/strong-kapardlikud-korraldajad-uliage-voistlus-strong,"Käpardlikud korraldajad, üliäge võistlus","Pärast Kanada GP „jalutuskäiku pargis” võis eeldada, et Bakuus tuleb Lewis Hamiltonil järjekordne jalutuskäik. Ent esiti nägime hoopis teist pilti. Tundus, et Hamilton on tagasi 2016. aastas, kui tal sealsel kiirel, kuid väga keerukal tänavarajal midagi ei õnnestunud. Vabatreeningute kohad olid eksmaailmameistril alles viies, kümnes ja kolmas ning vahed kiirematega selged. Seevastu paistis, et Red Bull hakkab lõpuks taas esikohta küsima.
Aga kui kvalifikatsioonis asjad tõsiseks läksid, asetusid ka mosaiigitükid oma tavalisele kohale. Mercedesed kõige ees, Ferrarid ja Red Bullid aupaklikus kauguses. Õigemini ainult Max Verstappeni Red Bull, sest Daniel Ricciardo tegi lähemat tutvust rajapiiretega.
Fraas „Mercedesed kõige ees” jätab siiski petliku mulje. Hamiltoni parim ring oli nii vägev, et isegi tiimikaaslane Valtteri Bottas jäi ligi poole sekundiga maha, edestades Kimi Räikköneni omakorda peaaegu seitsme kümnendiksekundiga.
Võidusõidus paistiski esiti, et tulekul on teine Kanada. Hamilton kadus oma teed ja lähimaks jälitajaks saanud Vettel kaotas pärast kaheksat ringi juba neli sekundit. Miski ei ennustanud eelseisvat kaost ja draamat, kui Daniil Kvjati auto raja veerde jäi. Turvaauto saadeti küll välja, aga korraldajad kaotasid täielikult pea. Vähe sellest, et Toro Rosso teisaldamine võttis ligi kümme minutit. Ehkki vormelid liikusid aeglaselt ja ühes pundis turvaauto järel, ei suutnud rajajulgestajad teele sattunud sodi ära koristada. Tagatipuks korraldas liider Hamilton tema taga liikunud Vettelile „piduriproovi”. Vettelit vihastas see niivõrd, et ta tõmbas Hamiltonile kõrvale ja põrutas talle meelega külge.
Loomulikult sai Vettel karistada, aga miks Hamilton puhtalt pääses, jääb küll žürii südametunnistusele. Ent mis inimesed tegemata jätsid, selle ajasid korda taevased jõud, kes päästsid valla Hamiltoni auto peatoe, mis nõudis samuti boksipeatust. See viis Vetteli Hamiltonist küll ette, aga esikohakonkurentsist olid nad lootusetult väljas.
See, et liidriks tõusis selles tohuvabohus Daniel Ricciardo, ei üllatanud vist eriti kedagi. 2014. aastal oli see ju tema firmamärk – kui liidrid koperdavad, on Ricciardo esimene. Aga et tema tuules püsis Lance Stroll, oli suisa sensatsioon. Seni palju kriitikat pälvinud debütant ei teinud vigu ei kvalifikatsioonis ega võidusõidus ning ehkki ta pidi lõpuks tunnistama Valtteri Bottase nappi paremust, oli tegu superesitusega. Strolli kolmanda koha asemel oleks võinud ennustada ka Kaspia mere ärakuivamist – need olid stardihetkel enam-vähem võrdse tõenäosusega sündmused.
Harva näeb nii õnnelikku esikolmikut. Ricciardo tuli võitjaks 17. kohalt, Bottas teiseks 20. kohalt, kaheksandalt kohalt startinud Stroll aga näitas veteranile omast tarkust ja kannatlikkust ning sai tasuks karjääri esimese F1 karika. Ja lõpuks jõudis ka McLaren punktisaajate hulka tänu Fernando Alonso katkematutele püüdlustele. Oli hooaja põnevaim võistlus, mille eest peame tänama kobakäppadest korraldajaid.
Vormel 1
Aserbaidžaani GP
1. Daniel Ricciardo (Red Bull), 2. Valtteri Bottas (Mercedes) +3,9, 3. Lance Stroll (Williams) +4,0, 4. Sebastian Vettel (Ferrari) +5,9, 5. Lewis Hamilton (Mercedes) +6,1, 6. Esteban Ocon (Force India) +30,3"
"23.10.2019, 15:41",arvamus,https://epl.delfi.ee/artikkel/87846961/allan-sombri-delfi-kommmentaariumi-algusajast-avalikus-ruumis-kaasaraakimisele-alguses-tormi-ei-joostud-seda-ust-avati-ikkagi-teatud-aupaklikkusega,Allan Sombri Delfi kommmentaariumi algusajast: avalikus ruumis kaasarääkimisele alguses tormi ei joostud - seda ust avati ikkagi teatud aupaklikkusega,"Sama, 1999. aasta alguses oli seltskonna tuumik toonud välja uudiste portaali Online.ee. Erinevalt teistest maailma tehnoloogiaettevõtete internetiväravatest, mis valdavalt olid staatilised lingikogud internetis surfamise alustamiseks, asetati portaali keskseks magnetiks uudised, eesmärgiga soodustada inimesi tihedamini internetis käima ning seeläbi kasvatada MicroLink Online’l internetiteenuse müüki.
Suveks oli selge, et sarnase tegevusmudeliga soovitakse tegutseda ka teistes Balti riikides ning miks mitte laiemalt. Seetõttu töötati välja ühtne rahvusvaheliselt sobiv tootenimi Delfi ning alustati tegevust uuel platvormil uudisteportaalide väljatoomiseks Eestis, Lätis ja Leedus.
Tagasi novembri algusse. See, et kõikide ilmuvate uudiste lõppu lisatakse kommentaaride kirjutamise võimalus, oli otsustatud juba mitmed kuud varem. Kommentaaride lisamine kirjutistele oli kahtlemata innovatiivne samm, kuid mitte ainulaadne.
Denveri päevaleht The Rocky Mountain News oli üks esimesi USA väljaandeid, kes napp aasta varem, 1998 aasta lõpus, lisas kommentaarid artiklitega samale leheküljele, kuid sellest Delfi tegijad tollal ei teadnud. Kommentaaride tõelise läbimurdeni maailmameedias kulus veel aastaid. Näiteks selle valdkonna üheks lipulaevaks kerkinud Huffington Post loodi alles 2005. aastal.
Seega polnud kommentaaride mudel end üldsegi mitte õigustanud ning tugevad kõhklused selle toimimises, olid ka põhjuseks, miks seda teemat veel novembri alguses lahati. Tõenäoliselt oli see MicroLinki tehnoloogiahariduse ja BNSi loomisest saadud meediakogemusega juht Allan Martinson, kes juhtis tähelepanu sellele, et internetifoorumites tõmbab osalejaid teemade juurde teema pealkirja järel kuvatav postituste arvu number. Suurem number tekitab huvi, miks see teema inimestele korda läheb. Kõigile oli selge, et peame maksku, mis maksab, arendama Delfi turuletulekuks välja lahenduse, mis loeb artikli järel kirjutatud kommentaaride arvu ja kuvab selle numbri jooksvalt kohe uudise pealkirja järel. Ühiselt jõuti selleni, et paremaks silmatorkamiseks teeme selle numbri ka punaseks.
Delfi portaali esmailmumiseni oli tol hetkel jäänud mõni nädal, kuid seda otsustajad veel ei teadnud, sest plaanide kohaselt pidi Delfi olema väljas enne jõule või halvemal juhul aasta alguses, kui eelkäijal Online.ee portaalil täitunuks esimene aasta.
Siis (umbes 10. novembrist) hakkasid meediaga seotud inimesed saama posti teel arvutiklaviatuuri tükke tähtede kaupa - iga päev üks täht. Alguses tulid kolm w-d, seejärel punkt, seejärel e ja v. Delfikatele sai selgeks, et nende tähtede taga tutvustab end turule tulev konkurentportaal Everyday.com, mille tehnoloogiapoolt tegid hilisemad Skype’i loojad.
Tähtede ilmumistempo järgi arvestati välja konkurendi turuletuleku päev ning tehti oma plaanid ümber, et iga hinna eest olla esimesena turul. Nii kujuneks Delfi sünnipäevaks 23. november 1999.
Tagasi kommentaaride juurde. Ilmselt oli just kommentaaride arvu numbri pealkirja järele panemine selleks, mis eristas Delfit kohe alguses teistest portaalidest nagu XXL, Everyday.com, Mega.ee aga ka ajalehtede veebisaitidest ning osutus oluliseks kommentaaride arvu tekitajaks. Tagantjärele vaadates tabati selle väikese innovatiivse detailiga hästi kommentaariumi käivitusmehanisme. Inimestele meeldis koguneda sinna, kus palju teisi inimesi juba ees oli ja kommentaaride arv oli selge numbriline indikaator, mis näitas, kuhu kasutajate tähelepanu koguneb, mis on huvitavamad teemad ja kus elavamad vestlused.
Portaalide keeles väljendudes oli tulemuseks ka pikenenud sessioonide kestvused, sessiooni jooksul vaadatud lehekülgede suurem arv ja tihenes ühe kasutaja külastuskordade arv st. portaali kasutusnäitajatele mõjusid kommentaarid hästi.
Kommentaariumi algus oli ettevaatlik. Esimestel nädalatel polnud kommenteerijaid kuigi palju. Kui kasutajaskonna poolest päris Delfi eelkäija Online.ee külastajaskonna ning juba alguses oli päevas ligikaudu 20 000 külastajat, siis kommenteerijaid oli pigem sadakond ja ühel artiklil 10-20 kommentaari. Kommentaatorite käitumine oli suhteliselt viisakas ja sarnanes pigem tavaelus käitumisele. Labasusi ja ropendamisi polnud.
Avalikus debatiruumis osalemise võimalusele kohe alguses tormi ei joostud, vaid seda ust avati ikkagi teatud aupaklikkusega. Olid ju vaid vähesed inimesed ühiskonnast harjunud sellega, et nende kirjutatud tekste loevad sajad ja miks mitte tuhanded inimesed. Selle barjääri ületamine oli tol ajal paljudele kindlasti omamoodi kogemuseks - panna suur hulk inimesi sinu kirjutatut arvustama, heaks kiitma, vastu vaidlema. Kahtlemata langetas kommentaarium oluliselt avalikus diskussioonis osalemise lävepakku. See oli olulise muutuse algus, kus varasemaga võrreldes kasvas avalikus suhtluses osalevate inimeste arv ning teisalt kahanes suurte inimhulkade ette paisatud toimetatud tekstide osakaal. Suurem toimetamata tekstide osakaal tähendas aga sisu kvaliteedi langust.
Tagantjärele on lihtne tõdeda, et ei oleks pidanud olema Delfi oraakel nägemaks, et just masside silme ees toimuva debati kvaliteedi langus toob kaasa terava kriitika kommentaariumi aadressil. Ja ei läinudki palju aega mööda, kui toonane välisminister Toomas Hendrik Ilves ühel uue meedia konverentsil oma arrogantsuses lajatas: “Kollektiivse aju asemel oleme saanud peldikuseina!”.
Aga kõigepealt pidid kommentaarid saama oluliseks osaks meie inforuumis. Pakun siinkohal kolm olulist verstaposti, kommentaaride populaarsuse kasvu teekonnal.
Esmalt tuli avastada massiefekt ja number pealkirja järel panna kommentaaride kasuks tööle. Oli üsna loomulik, et kommentaariumi võlusid testisid esialgu paljud majasisesed inimesed. Toimus nö kommentaaride ettesöötmine, uudistele erinevate reageeringute väljapakkumine. See nakatas ja ettesöötmist polnud palju vaja teha, sest kui tekkisid esimesed lood, kus üle 200 kommentaari, siis see käivitas suuremad inimhulgad. Number pealkirja järel tekitas uudishimu, mida on nii paljudel antud teemal öelda ning kui loeti kommentaare ja veenduti, et paljud räägivad kaasa, siis see julgustas ja nakatas uusi liitujaid kommenteerima.
Teiseks oluliseks verstapostiks oli ühe meediamaastiku lipulaeva Hans H. Luige liitumine Delfiga ja comment@delfi loomine. Täiesti pretsedenditu juhtum, kus Ekspress Grupi ja portaali Mega.ee omanik läheb konkurendi juurde tööle. Hansu tollane äride juht Gunnar Kobin ei uskunud piisavalt Luige ideesse kollektiivsest ajust, kus üks hea mõte sünnitab järgmise ning inimesed ise hakkavad vaba arvamuste voolu juhtima ja nii tekivad väärtuslikud tekstid, kuhu on kaasatud paljude tarkus. Aastaid subjektiivselt loodud, kuid objektiivsust taotleva ajakirjanduse võlude ja valudega kokkupuutunud Hansule oli selle visiooni äratestimine niivõrd ahvatlev, et Kobini leige vastuvõtt käivitas Luiges tema kõik-või-mittemidagi-mehe ning ta oli nõus ideed realiseerima kasvõi konkurendi juures. Kuigi Delfil oli juba tollal eesmärkidesse kirjutatud ootus saada suurimaks meediakanaliks Eestis, ei tundunud uue mudeliga alustav portaal traditsioonilistele meediamajadele tõsiseltvõetav konkurent ning Luik maandus 2000 aasta 10. veebruaril koos 5-6-liikmelise kommentaarikeskuse meeskonnaga Delfis. Comment@delfi mehanism oli lihtne: iga päev valiti välja kuni 3 vaidluspotentsiaaliga teemat, millele telliti prominentsed poolt- ja vastuarvamused ja kutsuti lugejad arvamust avaldama. Säravamad arvamused tõsteti ka eraldi lugudena aeg-ajalt esile.
Luige ja tema meeskonna tulek Delfisse oli see tegur, mis pani traditsioonilise meedia ja ühiskonna laiemalt tõsisemalt suhtuma nii kommentaaridesse kui tehnoloogiafirma poolt loodud meediakanalisse tervikuna.
Kolmandaks verstapostiks oli kommenteerimisvõimaluse ühiskonda liitev mõju emotsionaalsete suursündmuste aegu. Portaal oli kiireim oluliste sündmuste kajastaja ja inimesed tulid värskete uudiste kõrval kommentaariumi selleks, et ühiselt oma rõõmu või muret väljendada. Kommentaarium kujunes kohaks, kus tuhanded said hõigata “Elagu Andrus, Kristiina või Erki” või kirjeldada seda, kuidas nemad tajusid 11. septembri terrorirünnakuid USAs. Liitsid nii jagatud mure kui ka rõõm. Suursündmused tõid kohale suured lugejahulgad. Nii olid korraga kümned tuhanded hõikamas ja sajad tuhanded neid hõikeid lugemas. Mõnede jaoks kujunes kommentaaride kirjutamisest suisa sport, tekkis Tour de France’i eeskulujul pelotoni liikumine ning selles tuules sai üks Erki Noole kümnevõistluse lugu kokku ka üle miljoni kommentaari.
Kommentaariumi populaarsuse hiilgeajaks oli 2000ndate esimene kümnend. Sotsiaalmeediat veel polnud, kuid kommentaarid näitasid, et soov suhelda, arvamusi väljendada võhivõõraste inimeste vahel hulgakesi oli olemas. Samuti oli ka kommentaariumis ilminguid, kus inimesed kujundasid välja kindlate artiklite juures kohtumisruumid ja eelistasid pigem suhelda väiksemates kooslustes ja tihedamini. Senikaua kui kommentaariumite haldajad pidasid pikalt aru, kuidas suhtlust reguleerida, milline on anonüümsuse ja identifitseerimise määr, jooksid uued platvormid sotsiaalmeedia näol kommentaariumistest mööda ja lubasid neid uuendusi, mida kommentaariumid ei pakkunud: – oma kontode loomine ja infoseina kujundamine ning kasutajate omavaheline suhtlus. Nii kolis vestluste ja debattide raskuskese ümber sotsiaalmeediasse kus osalejate ring rohkem reguleeritud ja vähem anonüümne. Lisaks üks ilmselt olulisemaid jooni, mille järele arukas vestlus januneb, on sobiva kultuuriruumi võimaldamine.
Sotsiaalmeedia sai sellega hakkama läbi selle, et arvamusteplatsidel on suuremate omandiõigustega peremehed, kes ise suhtluskultuuri reguleerivad, teemasid tõstatavad, nende levikut reguleerivad, sobimatuid eemaldavad. Selline erinevate arvamusplatside olemasolu võimaldab igaühel valida endale sobivaid kohti, kust infot saada ja mõtteid vahetada.
Samas tulemuseks oleme saanud erinevates enda valitud inforuumides elavad ühiskonnakihid, kellel on teiste inforuumide elanikega kokkupuutekohtades teinekord väga raske teisi arvamusi tajuda ja taluda.
Delfi tähistab 20. sünnipäeva 26. nobembril Alexela kontserdisaalis näidendiga ""Anonüümne igatsus""."
"08.04.2016, 23:55",lp,https://epl.delfi.ee/artikkel/74180295/kultuuripaevik,Kultuuripäevik,"Eesti kinol head päevad
Eile linastus uus Eesti mängufilm „Päevad, mis ajasid segadusse”. Tegemist on veidi katkendliku pildiga maanoorte elust vastsündinud Eesti Vabariigis, kus riigiseaduste kõrval kehtivad ka metsaäri hundiseadused. Nende karmust tunneb oma nahal peategelane Allar, kes ajastu vaimule kohaselt on otsustanud mitte enam vaene olla. Filmi kaks esimest kolmandikku on veidi kobavad, aga lõpuosas loksub lugu paika. Vaataja saab nautida ka Eesti filmi kohta tõesti trillerilikke kaadreid.
Tallinn Music Weeki järelkajad
Kumus ainult hitid"
"19.12.2019, 16:51",lp,https://epl.delfi.ee/artikkel/88428523/13-tundi-paevas-kaks-nadalat-jarjest-eesti-kalevipojad-tootavad-soomes-vaid-oma-pere-heaolu-nimel,"13 tundi päevas, kaks nädalat järjest. Eesti Kalevipojad töötavad Soomes vaid oma pere heaolu nimel","Igapäevamured on kadunud. Kuidas palgapäevast palgapäevani hakkama saada. Sa ei pea sõbralt 20 eurot laenama, et süüa osta. Nüüd on mul korteris saun, autolaen on viie aasta asemel kahe aastaga makstud. Elu on paremaks läinud. (Margus, 48)
Ma töötan kuus 270–300 tundi, 12–13 tundi päevas, lõuna sealhulgas. Õhtuti on mul kolm tundi, et süüa, üks õlu juua ja netis olla. Kell 11 õhtul ma lähen magama, et ärgata kell kuus hommikul. [- - -] Ma ei vaja elu seal Soomes, mu elu on siin Eestis. Seal on ainult raha. (Silver, 32)*
Vabamu tegevdirektor, etnoloogiadoktor Keiu Telve on viimased kuus aastat uurinud pendelrändajatena Soomes tööl käivaid Eesti mehi ehk niinimetatud Kalevipoegi. „Ma ei saanud aru, miks Soome minejate kuvand on nii negatiivne, ja tahtsin neid paremini mõista,” tunnistab Telve.
Ta lõi kontakte, võitis usalduse ja külastas Soomes töötavaid mehi nende kodudes nii seal- kui siinpoollahte. Intervjuudes osalesid vahel ka meeste teised pereliikmed. Lõpuks kogunes aastate jooksul üle tosina infojagaja. Tänavu valminud ja riiklikul üliõpilastööde konkursil doktoriastme arvestuses esimese preemia võitnud töö käsitleb meeste vaateid pereelule ja oma tulevikule. Soome vahet pendeldab u 12 000 Eesti meest, keda stereotüüpselt peetakse tuimadeks rahateenijateks ja mugavuspagulasteks. Teadlasele antud pikkades süvaintervjuudes avavad mehed end uue nurga alt: nende pingutuste keskmes on pere ning nad peavad pikkadele ja üksildastele Soome-nädalatele vastu ainult selle nimel, et lähedastel oleks hea.
„Ma tahtsin algul keskenduda pendeltöö analüüsimisele, aga mitu meest hakkasid esmalt rääkima perekonnast. Räägiti, kuidas nad ei lähe enda pärast Soome, vaid minnakse, et tagada oma perele turvaline elu. Nad tahavad saata oma lapsed ülikooli ja et naine saaks käia ülikoolis. Nad võtavad vastutuse pere heaolu eest, mis on Eestile omane hästi traditsioonilistest soorollidest: mehed tunnevad vastutust,” ütleb teadlane.
Pendeltöötajate ringkonnist eemal seisjal võib tekkida küsimus: miks ometi jagada end kahe riigi vahel? Võiks ju kolida kogu perega Soome, kui seal juba niikuinii töötatakse?
Ma mõtlen, et laps peab Eesti lasteaeda ja Eesti kooli minema. [- - -] Soome on nii igav maa, siin pole midagi teha (peale töö). Mida sa siin teed? Ei, ma ei taha, et mu pere siia järele tuleks, see ei ole isegi teema mitte. (Rainer, 33)
Pendelrändajate jaoks ongi Soome üksnes töökoht. „Nad jätavad kogu pereelu siia ja keskenduvad seal töötegemisele. Arvan, et see on teadlik valik. Soomes on hinnad poes kallimad, neil pole seal sotsiaalset võrgustikku, hobid ja sõbrad ei tule kaasa,” loetleb Telve võõra riigi reaalsust. Akadeemik Tiit Tammaru viimane uuring näitab, et pendelrändeperede rahaline ootus on, et sissetulek pereliikme kohta oleks umbes 1000 eurot kuus. Lihtne arvutus ütleb, et kahe lapsega peres tähendab see 4000-eurost sissetulekut. Seda ei saa lihttööline normtundidega kokku ka Soomes. Mehed üritavad oma Soome perioodi, mis kestab keskmiselt 10–14 päeva, suruda nii palju töötunde kui võimalik. Kes saab, teeb ületunde, mõnel on lisaks võetud teine töö. „Vastus tuleb üheselt: neil pole elu sinna vaja, elu on Eestis. Töö on Soomes,” resümeerib Telve.
„Ma töötan 13 tundi päevas, 14 päeva jutti, et saaksin tulla koju. Õhtul on mul vaevu aega, et suppi süüa ja perega skaipida. Kuhu ma veel armukese mahutaks?”
See „elu” Eestis peab mahtuma iga paari nädala tagant võetavasse nelja-viiepäevasesse perioodi. Pikemaks ajaks saab ehk tulla paar korda aastas puhkusele. Ja veel pikemas plaanis mõtlevad pendelrändajad Eestisse paikseks jäämisele, aga mitte enne pensioniiga. „Nad ei näe end enne pensioni tagasi tulemas, kuigi algul mindi sinna ajutiselt, näiteks eesmärgiga panna raha kõrvale maja ehitamiseks, auto ostmiseks või sauna ehitamiseks. Siis aga tuleb projekte järjest juurde.”
Edasi-tagasi rändamine ja eri riikides elamine paneb sind oma lähedasi hindama. Enne võis tüli tulla eimillestki. Mõni väike asi võis tüli põhjustada. Nüüd see pole nii. Hindad iga minutit, mis sa kodus oled. (Margus, 48)
See oli nii, et kodu-töö-kodu-töö, peatumatult. Kui ma olin kodus, istusin lihtsalt ja rääkisin telefonis oma naisega. [- - -] Kogu aeg oli Facebook Messenger lahti. See on lihtsalt nii [Soomes]. Midagi muud pole teha, kui kodus istud. Ja kõik tegid nii, istusid ekraanide taga. See hoiab suhteid elus, vähemalt ei muutu võõraks. (Kaspar, 45)
Võiks arvata, et pikad lahusolekud perspektiiviga, et tavapärast kooselu ei tule enne aastakümnete möödumist, ajavad pered lahku. Tegelikkus on teine: lahkuminekuid pole rohkem kui koos elavatel peredel, märgib Telve. „Kui pere on Eestis, siis nendega koos olemise ebatavaline rütm aitab meestel pereelule keskenduda isegi paremini kui varem, mis tuleb lähedaste suuremast väärtustamisest ajal, kui nad pole koos. Soov olla pere jaoks olemas on hästi tugev,” ütleb ta. Kodus oldud ajal võtavad pendelperede isad endale meeleldi rohkem vastutust lastega tegeldes.
Kuulda on ka lugusid meestest, kellel on Eestis üks ja Soomes teine pere. Need on siiski pigem erandid. „Üks mees võttis selle hästi kokku: ma töötan 13 tundi päevas, 14 päeva jutti, et saaksin tulla koju. Õhtul on mul vaevu aega, et suppi süüa ja perega skaipida, sest hommikul kell kuus on vaja tõusta. Mul on ühe naise ja kahe lapse ülalhoidminegi keeruline, kuhu ma selle teise naise ja lapsed panen?” vahendab Telve Soomes töötavate meeste elu tegelikkust.
Mehe Soomes teenitud palk pisendab naise teenistuse väikseks isegi siis, kui ta on Eestis vastutaval kohal.
Tülisid tekib ja tavaliselt need lahendatakse. „Pendelränne ei pruugi olla pereelule halb, inimesed on loovad ja leiavad viisi lähedust hoida,” tõdeb teadlane.
Jah, seda on mitu korda juhtunud, et mu naine ütleb, et sõidame Helsingisse. Ta ütleb, et nad tahavad külla tulla. Ja siis ma olen seletanud, et see on mõttetu. Kui te tulete Soome, siis piletid, majutus ja veel nipet-näpet on kokku juba 500 eurot. See kulu oleks nii suur. (Allar, 34)
Muidugi, ka pendelperedes on tülisid. „Pidevalt on küsimused – me elame justkui kogu aeg homse päeva nimel. Aega saavutatut nautida on vähe,” võtab Telve intervjuudes kuuldu kokku. Tülisid võib ajendada erinev ettekujutus aja veetmisest. Mees on Soomes kaks nädalat vaeva näinud, et saada leib lauale, teinud pikki päevi, maganud vähe ja toitunud makaronidest. Koju tulles tahaks ta puhata koos perega, näha kõiki rõõmsalt koos. Naine on mehe äraoldud nädalate jooksul kandnud üksi nii majapidamise kui ka laste kasvatamise koormat ja tahaks nüüd meeleldi kodust välja saada – juuksurisse, sõbrannaga kohtuma. „Kui ootusi ei räägita läbi ja teineteise panust ei märgata, tekib konflikt.” ütleb Telve.
Arutatakse, kas naistel-lastel tasuks siiski ka meestele järele kolida. Või et mees naaseks Eestisse. Selle kahjuks räägib asjaolu, et Soomes on peale parema palga ka suurem sotsiaalne turvalisus: kui peaks tulema uus majanduskriis, saab seal ametiühingutele ja riigile kindlam olla. Vanemad mehed mõtlevad juba ka pensionile. „Samuti tuntakse, et Soome töökultuur hoolib inimestest: neil on ametlik palk, puhkepäevad ja vanemahüvitis – hüved, millele Eesti ehitussektoris loota ei saa,” ütleb Telve.
Palgalõhe on Eestis niigi väga suur, kuid pendelperedes kasvab erinevus eriti suureks. Kui mees teenib iga kuu 3000 eurot või üle selle, muutub naise panus selle kõrval väikseks ja süveneb stereotüüp: mu naise töö on pigem hobi. Kas see süvendab traditsioonilisi soorolle veelgi? Kas sellel, kes teenib nii palju rohkem, on kulutamises rohkem sõnaõigust?
Telve tõdeb, et pigem on vastupidi. Nende perede naised on väga võimestatud, sest kogu pere igapäevaelu korraldus, logistika, laste kasvatamine ja sageli ka suuremate remonditööde või ehituse „projektijuhtimine” on kõik nende õlul. Selle kaudu nad iseseisvuvad.
Naasta pole nii lihtne, kui ütleb poliitiline loosung „Ootame kõiki tagasi”. Tagasi tulla on sama keeruline, kui oli kunagi ära minna.
„Pigem tunnevad mehed end kõrvalejäetuna, kuna nad pole kohal ega saa sõna sekka öelda ei ostetavate asjade ega laste hariduse küsimustes. Neil on soov olla kaasatud, kuid olles kaks nii intensiivset nädalat eemal peavad nad palju usaldama oma Eestis olevat kaasat, kellele jääb kogu majandamine,” selgitab teadlane. Nii tekib teistmoodi võrdsus: üks küll teenib rohkem, kuid teine vastutab selle rakendamise eest. „Väga olulisel määral on see koostöö,” ütleb Telve.
Ta [18-aastane poeg] on mitu suve rääkinud, et peaks minuga Soome tööle tulema. Ei, ma ei võta teda. Ma ei võta teda just sellepärast, et kui ta sinna tuleb, harjub ta rahaga ära. Ta saab raha ja hakkab uskuma, et pole mõtet koolis käia. [- - -] Temast saab see, mis me temast teeme. Kui ma kasvatan teda maalriks, saab temast maaler. Mina ei taha, et ta oleks maaler. Sellepärast ma pole teda palganud. Ma ei taha olla halb isa, kuid tänu sellele on ta ise väga hästi hakkama saanud. Ta on saanud suvel ise tööd. Ma lasen tal siin Eestis olla, koos sõprade ja tuttavatega. [- - -] Sel pole mõtet, sel pole tulevikku meie arvates. (Madis, 1978)
Juba kuus aastat tagasi oma magistri- ja hiljem doktoritöö jaoks pendelrändajaid uurides pani Telve tähele, et Soomes töötavate meeste pojad, toona väikesed poisid ütlesid, et tahavad ka suurena Soome tööle minna. Pendeltöötajad tõmbavadki tahes-tahtmata kaasa uue põlvkonna – oma lapsed. „Nad ise tahaksid näha oma poegi ülikooli minemas, et nad saaksid parema hariduse ja töötaksid näiteks arstide ja advokaatidena. Praktikas on pojad näinud, et hea elu tuleb pendeltööga. Neile on raske öelda, et sa mine ülikooli,” nendib teadlane.
Nad ise tahaksid näha oma poegi ülikooli minemas, aga praktikas on pojad näinud, et hea elu tuleb pendeltööga.
Poegade Soome tööle liikumist mõjutab ka komme, et sageli otsivad isad poegadele esimese töökoha, mis võib olla juba näiteks kooli ajal suvevaheajal. Kui isa tööalane võrgustik on Soomes, on ka pojale lihtsam seal kohta leida. „Soomes töötamise aeg on nende ühisaeg – isa õpetab pojale töövõtteid ning see on osa maskuliinse hoolitsemise praktikast ehk see, kuidas Eesti mehed hoolivad ja kasvatamisse panustavad,” annab Telve praktikale tähenduse.
„Pendeltöö mõjutab kogu Eesti ühiskonda, mitte üksnes neid 12 000 meest, kes edasi-tagasi rändavad. Pendelränne on mehhanism, mis kestab edasi. See võib aeglustuda, kuid ei kao,” resümeerib teadlane.
* Kursiivkirjas väljavõtted on Keiu Telve doktoritöö aluseks olevatest intervjuudest. Meeste nimed on muudetud.
Kas Kalevipojad on õnnelikud?
Ma töötan seal nende [pere] pärast. See pole minu pärast. Minu pärast ma võiks kogu aeg siin istuda. Mul poleks mingi probleem Eestis töötada. (Sirgo, 32)
Õnnelikkust on raske hinnata, kuid Telve ütleb, et kahe riigi vahel pendeldavad mehed on üldiselt oma valikuga rahul. „Neil on tugev äratundmine, et nad on pere eest väljas ja täidavad mehe kohust. Samas nad mõtlevad, kuidas saaksid rohkem olla lastega koos ja kodus toeks. Esile tuli ebakindlust, et kuigi nad panustavad palju, ohverdavad aega ja tervist, ei tea nad, kas see toimib – kas pere jääb kokku,” sõnab teadlane.
Tajutakse, et Soome elu on majanduslikult parem ja turvalisem kui Eesti elu. Kui palju kibedaid sõnu Kalevipoegadel kodumaa kohta varuks on? Telve tunnistab, et pigem midagi sellist ei öelda: kui sel teemal räägitakse, siis eeskätt kiidetakse Soomet, Eesti kirumist on vähem. „Nad ütlevad, et Soome riigile läheb tavainimene korda, sest nad on suutnud tõsta tavainimese vaesuspiirist välja,” ütleb Telve. Ta lisab, et isegi vähe aega Soomes olnud inimesed hakkavad Eestis märkama liikluse suuremat agressiivsust, klienditeenindajate nipsakust ja tööandjate ükskõikset suhtumist. „Neile jääb kurbus või nukrus selle pärast, miks Eestis nii on,” nendib teadlane. Kultuuriuurijana oskab tema põhjendada: selle taga on kultuurilooline taust, kapitalistlikku ühiskonda naasmine ja ühiskondlikud hierarhiad, millest ei räägita. Pendelrändajad aga pole kultuuriuurijad ega oska põhjuseid nii täpselt sõnastada.
Muidugi, asjad arenevad ja ükskord jõuab ka Eesti väikese vihase siirderiigi staatusest välja.
„See on protsess, mida me saame soodustada, kui suudame suhtuda Soome töökultuuri natuke avatumalt,” ütleb Telve. Eredaks näiteks Soome töökultuuri erinevuse kohta toob ta juhtumi, millest rääkis Soomes ühe kultuuriasutuse koristajana töötav naine. Kui ta oma sünnipäeva hommikul tööle jõudis, ootas teda ülesrivistatuna terve töökollektiiv direktoriga eesotsas – talle ulatati lillekimp ja teda õnnitleti. Ta sai esimest korda elus sellise vastuvõtu osaliseks ja see liigutas teda väga. Näite konteksti panekuks nendib Telve, et ta ei mäleta, et tema tööelu jooksul oleks Eestis kogu kollektiiv nn nähtamatuid töötajaid niimoodi õnnitlenud."
"13.09.2019, 00:05",sport,https://epl.delfi.ee/artikkel/87419217/poola-treeneri-humoorikas-etendus-toobali-vananemisest-tahe-hingest-ja-kihlvedudest,"Poola treeneri humoorikas etendus: Toobali vananemisest, Tähe hingest ja kihlvedudest","Nii vahetut suhtlejat, kes intervjuud andes suudab küsijat ikka ja jälle üllatada ega lasku kordagi igavate stampvastuste rutiini, vist teist ei olegi. Seega pole ime, et täna Rotterdamis algava EM-finaalturniiri D-alagrupi pressikonverentsil naerutas ajakirjanikke eelkõige belglane Vital Heynen, keda jätkus justkui kõikjale. Daamid ja härrad, lubage esitleda palakesi Heyneni šõust.
Esmalt võis teda näha kaelakuti Eesti koondise 40-aastase kapteni Kert Toobaliga. Heynen inspekteeris sidemängija välimust terasel pilgul ja teatas lustlikult: „Juuksed on hallid, aga liigud endiselt hästi!”
Millal jääb Toobal vanaks?
„Me oleme kohtunud palju aastaid. Ma ootan ikka, et ta jääks vanaks,” selgitas lõbus Heynen olukorda hiljem Eesti ajakirjanikele. „Ja siis vaatan talle otsa: ei, sa oled ikka sama hea! Kaks aastat tagasi Belgiat juhendades jälgisin teda põhjalikult. Nüüd vaatasin pärast pikemat vaheaega uuesti videoid ja midagi ei ole muutunud. Iga kord teda vaadates mõtlen, et mis toimub. Vanus on siiski juba 40, seega hakkab piiride juurde jõudma. Kuid ta liigub endiselt hästi. Samal ajal ei ole selline pikk turniir 40-aastasele kerge. Mina tundsin end vanana juba 36-aastaselt.”
Milline meeskond on praegu sinu kätes? „Pole sugugi halb sats, seda kutsutakse Poolaks, mängijad pole ka halvad. Siiani pole ka väga halvad tulemused. Olete vist aru saanud, et mu lemmikväljend on „mitte väga halb”, seega ootame mitte väga halbu tulemusi ja turniiri mitte väga halba lõppu. Siis pole mul sugugi halb minna siit oma koduklubisse Perugiasse,” vuristas Heynen ja nõudis naljaga pooleks, et intervjuud filminud ajakirjanik lõikaks selle koha välja. „Ma räägin igasugust nonsenssi, seda ei tohi filmida! See on Vital Heyneni halb intervjuustiil.”
Vestluse käigus hoidis Heynen silmad lahti ja kui nägi oma hoolealuseid välja hiilimas, siis hüüdis: hei, mis toimub? Siis selgitas ajakirjanikele: lähevad suitsu tegema, ma niisama, võivad minna küll.
Tuleme tagasi Perugia juurde, kus teiste nurgaründajate – Poola koondise kuubakast staari Wilfredo Leóni, Itaalia koondislase Filippo Lanza ja Ukraina meeskonna liidri Oleg Plotnitski – kõrval hakkab pallima ka Robert Täht. „Mulle meeldib ta võitlejahing,” haaras Heynen kohe teemast kinni, selgitades, miks ta kutsus Tähe Itaalia tippklubisse. „Kohtusin temaga 2014. aastal MM-i valikturniiril Saksamaal. Ütlesin talle juba siis: me kohtume sinuga veel. Ta oli siis alles 20-aastane. Mulle avaldas muljet ta suhtumine, see on kõige olulisem.”
Kas Täht saab uuel hooajal Perugias platsile? „Sada protsenti!” lubas Heynen. „Minu puhul saavad kõik mängida. Ta mängib kindlasti, ei oska öelda, kui palju, aga ma ei võta mängijaid pingile. Minul puuduvad varumängijad.”
Eesti vastu läheb raskeks
Heynen tegi enne Eesti ja Poola tänast kohtumist eel välja veidi üllatava avalduse. „Meil tekivad selles mängus probleemid, sest meil on selleks matšiks teistsugune ettevalmistus,” tunnistas ta. „Arvan, et Eesti on mängimiseks palju rohkem valmis, meie tuleme treeninglaagrist.”
Tõsi. Te pole pidanud vahepeal ainsatki kontrollmatši. Miks?
„Ma varjan, jah. Olen osav! Ma oleme justkui maa all, keegi ei tea mitte midagi,” tuhises Heynen oma fantaasilaine najal taas huumorimerele surfima.
Ja jätkas: „Ma tahan teistest treeneritest erineda. Mõtlen sellele, mis on minu tiimile parim. Mis on alagrupiturniiri eesmärk?”
Olla esinelikus, pakkus üks ajakirjanik.
„Tubli,” kiitis Heynen koolipapalikult. „Ja mis te arvate, kas Poola suudab seda ka ilma treeningmängudeta?”
„Ei tea.”
„Arvan, et saab ka ilma, tähtis on olla võimalikult hea kümne päeva jooksul,” selgitas Heynen, et tippvorm otsitakse üles EM-i alagrupiturniiri vältel.
Eesti võimaluste kohta rääkis otsekohese ütlemisega treener nii: „Eesti peaks minema järgmisse ringi, eks siis näe, kellega te kohtute. Veerandfinaal on võimalik, kui on õnne. Seejärel vajate enamat kui õnne – tuleb mängida väga-väga hästi.”
Lõpetuseks läks jutt taas Poola meeskonna peale. Heynen tunnistas, et mullusel MM-il parimaks mängijaks nimetatud Bartosz Kureki puudumine on hoop, kuid asendusmängijaid Poolal jagub. Kuuldes, et üks lehemees tegi panuse Poola turniirivõidule, kiitis Heynen takka: „Ma ise ei tohi seda teha, muidu oleksin ma samamoodi teinud. Muidugi veaksin kihla oma tiimi peale. Aga sa tegid ühe vea – oleks tulnud vedada kihla eelmisel aastal MM-il, nüüd on meie võidukoefitsient liiga väike!”
Heynen tunnistas, et tema jaoks on huvitav vaadata, keda peavad soosikuks kihlveoportaalid. „Kui treenimise lõpetan, hakkan kihla vedama!” kuulutas Heynen, kes usub, et pärast järgmise aasta olümpiat on tal vaja end uut moodi proovile panna. „Võiksin ajakirjanikuks hakata, aga see on igav. Ajakirjanikul on probleem – alati tuleb kuulata! Mulle ei meeldi kuulata, mulle meeldib rääkida.”
Hea proovikivi
Mida loota maailma parima võistkonna vastu?
Eesti koondisel ei lasu täna kell 18 algavas mängus valitseva maailmameistri Poolaga mingit võidukohustust. Võitlus alagrupist edasipääsu nimel läheb lahti laupäeval, mil riburadapidi tuleb mõõtu võtta Montenegro, Tšehhi, Hollandi ja Ukrainaga. Tuleb olla nelja parema hulgas. Tõenäoliselt lähevad edasi Poola ja Holland, ülejäänud kahe koha nimel heitlevad Tšehhi, Eesti ja Ukraina.
„See on mõlemale meeskonnale lahti mängimise koht. Peame mõtlema ka jõuvarudele. Ilus kaotus Poolale võib meie elu kolmandal päeval keeruliseks teha,” andis koondise abitreener Rainer Vassiljev mõista, et vahetusi võib täna tulla päris palju.
„Tähtis on säilitada külma pead ja keskenduda oma asjadele,” lisas kapten Kert Toobal. „Kui me eelmisel EM-il Poolale kaotasime, oli mul mõnes mõttes hea meel näha mängijaid nii pettununa – nii suured nõudmised iseendale näitavad mingit taseme tõusu. Aga vahel võiks ka realisti oma õla peal kuulata. Lähme mängima nii tavaliselt, aga samal ajal nii hästi kui võimalik.”
Peatreener Gheorghe Crețu märkis, et Poola on meie alagrupis eristaatuses ning edasipääsus neid meie konkurendiks pidada ei saa. „Poola järgib sel turniiril oma teekonda. Nad saavad seda endale lubada, sest neil on hea kvaliteet. Ülejäänud viis meeskonda võivad kõik üksteist võita ning ma ei üllatuks, kui võitlus edasipääsu nimel veel viimasel päevalgi lahtine oleks.”
Gheorghe Crețu valitsemisajast pole Eesti koondises kellelgi teadaolevaid distsiplinaarrikkumisi. Reeglid on küll paindlikud, aga mängijad saavad ise väga hästi aru, kuhu ja milleks nad on tulnud.
„Reeglid on vabad. See pole sõjavägi, aga selge see, et linna peale suveniire ostma keegi ei lähe. Nad teavad, et ees seisab pikk turniir, kus iga samm on arvel. Sellest pole vaja isegi rääkida,” arvas meeskonna abitreener Rainer Vassiljev.
Kuidas on lood lähedastega kohtumisega? „On fikseeritud töögraafik ja ka puhkeajad. Pered võivad hotelli fuajeesse juttu rääkima tulla, keelatud see pole. See pole mängijate ega nende perede jaoks esimene EM. Nad on toetavad ja teevad mängijate elu nii lihtsaks kui võimalik,” oli Vassiljev veendunud."
"30.11.2015, 13:46",valismaa,https://www.delfi.ee/artikkel/73079015/kreml-vene-ja-turgi-presidentide-kohtumist-pariisi-kliimakonverentsil-ei-tule,Kreml: Vene ja Türgi presidentide kohtumist Pariisi kliimakonverentsil ei tule,"„Sellist kohtumist ei tule. Seni ei ole graafikusse tähendatud mingeid kontakte,“ ütles Peskov RIA Novosti vahendusel.
Erdoğan on väljendanud korduvalt valmisolekut Putiniga kohtuda."
"11.02.2016, 00:10",arileht,https://epl.delfi.ee/artikkel/73651783/eestis-on-ule-1200-ohtliku-tondilossi,Eestis on üle 1200 ohtliku tondilossi,"Foto: Riigikontroll
Päästeameti hinnangul oli 2015. aastal selliseid tondilosse üle 1200. Omavalitsused ei pea ohtlike ehitistega tegelemist ja nende järelevalvet prioriteetseks ning ei planeeri selleks eraldi inimesi ega raha.
Näiteks Kohtla-Järve linnavalitsus kinnitas, et neil on palju mahajäetud eluhooneid, mida pole piiratud eelarve tõttu võimalik lammutada. Linn ei ole nende ehitiste likvideerimiseks kavandanud ka ühtegi plaani ega tegevust.
Räpina vallavalitsuse esindaja tunnistas riigikontrollile, et hoone lammutamise vajadust mõisteti, kuid ehitise omanikuga ei võetud midagi ette, sest tegu oli vallavolikogu liikmega.
Ka Tapa veetorn-töökoda on ekspertiisi hinnangul ohtlik. Vallavalitsus tahaks selle taastada kui kultuuriobjekti, aga eelarves pole selleks raha."
"16.08.2019, 00:05",uudised,https://epl.delfi.ee/artikkel/87146811/mart-helme-otsustas-teda-selga-tulistanud-elmar-vaherist-vabaneda,Mart Helme otsustas teda „selga tulistanud” Elmar Vaherist vabaneda,"Eile pärastlõunal käis politsei- ja piirivalveameti juht Elmar Vaher kohtumas rahandusminister Martin Helmega. Noorem Helme asendab puhkuse ajal oma siseministrist isa Mart Helmet, seega langes tema ülesandeks politseijuhiga rääkimine. Jutuajamine kahe mehe vahel oli üürike.
„Kohtumine kestis paar minutit, mille jooksul tegi minister mulle ettepaneku omal soovil tagasi astuda. Kohtumiselt sain kaasa kaks paberit: minu nimel valmis kirjutatud lahkumisavalduse, millele ma alla ei kirjutanud, ning siseministri käskkirja minu teenistusest vabastamiseks, mis on sisult õigustühine. Mind on ametisse nimetanud Vabariigi Valitsus ja valitsus saab mind ka ametist vabastada. Uudist väidetavast teenistussuhte peatamisest ja distsiplinaarmenetlusest lugesin hiljem meediast,” kirjutas Vaher meediale saadetud teates.
Pärast rahvusringhäälingust liikvele läinud uudist, et Vaheri teenistussuhe peatatakse reede hommikul, mida Mart Helme ka kinnitas, kogunesid PPA-s Vaheri ümber tema lähimad nõuandjad. Nendeni jõudis teenistuse peatamise teade meedia kaudu, personaliosakond ei teadnud oma juhi kohta alustatud distsiplinaarmenetlusest midagi, asutuse dokumendiregistris polnud selle kohta ridagi.
Peaminister Jüri Ratas sõnas vahetult pärast uudist, et on rääkinud nii Elmar Vaheri kui ka mõlema Helmega ning Martin Helme on talle kinnitanud, et Vaheri töölepingut pole siiski peatatud ega algatatud distsiplinaarmenetlust.
„Selge on see, et suhtlus võiks ministri ja PPA juhi vahel olla parem. Minule ei ole antud konkreetset punkti, kus Vaher oleks rikkunud teenistussuhet. Olen täna [neljapäeval – toim] kohtunud Elmar Vaheriga ja kuulanud, mis päeva jooksul on hargnenud. Minu jaoks oli see uudis, mis infot ma ei omanud,” lausus Ratas. Jäi segaseks, mis infost oli konkreetsemalt jutt. Ratas kinnitas, et temal pole Vaheriga mingit tüli, kuid küsimuse Helme ja Vaheri vahelistest tülidest jättis ta õhku.
Mart Helme selgitas, et tal olid Vaheriga läinud suusad risti seetõttu, et Vaher polnud siseministri hinnangul koostöövalmis, ning tema meedias avaldatud väidete tõttu, et riik on andnud korralduse PPA eelarvet kärpides koondada 150 inimest, mis Helme sõnul ei vasta tõele. Helme ütles, et Vaher oli saanud ülesande leida võimalikke kärpekohti, mitte kohe koondama hakata.
„Karikas sai täis. Aga on ka muid asju. Need uurimised tema tegevuse kohta, mille me algatame, käsitlevad tervet hulka erinevaid asju, sealhulgas finantsasju, aga sellest ma detailsemalt ei räägi. Oluline põhjus on ka see, et Vaher ei tahtnud kaasa tulla valitsuse otsusega sisekaitsereservi loomise ja selle juhtimissüsteemi kohta, samuti piirivalve reorganiseerimise kohta. Ma ei saa töötada inimesega, kes töötab valitsuse ja koalitsioonilepingu vastases vaimus,” sõnas Helme. „Ma rääkisin temaga telefonis ja selgitasin, et see polnud Martin Helme soolo, vaid ka minu seisukoht – kuidas ta mulle kolmapäeval sisuliselt selga tulistas –, et meil pole mõtet jätkata.”
Paberi lauale pannud Martin Helme aga heitis Vaheri sõnutsi talle ette hoopis sotsiaaldemokraat Hannes Rummi joobes peaga juhtimise kinnimätsimist. Vaher väidab, et ta polnud sellest teadlik.
„Vabatahtlikult ma tagasi ei astu. Ja see teine – käskkiri – on ebaseaduslik,” lõi Vaher Helme esitatud paberid lauale. „Peadirektori saab ametist vabastada valitsus, mitte siseminister. Seda enam, et siin paberi all on kantsler Lauri Lugna digitaalne nõusolek, mis tegelikult ei vasta tõele.”
Seda kinnitas Eesti Päevalehele ka Lugna ise. „See ei ole minu allkiri.”
Elmar Vaher lubas kõigest hoolimata siiski täna tööle minna."
"03.05.2019, 00:05",uudised,https://epl.delfi.ee/artikkel/86090925/lahedased-ei-totta-lahisuhtevagivalla-ohvrile-naljalt-appi,Lähedased ei tõtta lähisuhtevägivalla ohvrile naljalt appi,"Pärnu naiste tugikeskuse juhatuse liige Margo Orupõld teab, et lähisuhtevägivalla ohvrite lähedased toimunust niisama lihtsalt ei teata. Ikka veel ollakse vait.
„10% neist lähedastest, kes teavad, tulevad sellega ehk välja,” hindab Orupõld. 10%!
Ta lisab, et asjad on läinud paremuse poole, varem ei olnud teatajaid niigi palju.
„Tuginedes teadmistele ja psühholoogilisele käitumisele – naine ei räägi tihti lähikondlastele. Ja kui talle on öeldud, et teda ei usuta – mees on ju nii tore –, siis ta rohkem ei räägi,” tõdeb Orupõld.
Psühhoterapeut Kait Sinisalu loetleb nendesamade ümbritsevate inimeste mittepöördumise põhjuseid. „Nad kardavad – näiteks naabrid ütlevad, et vägivaldur on lubanud mul koridori põlema panna.” Teiseks toob ta esile, et kui teatamisest midagi ei muutu ja ohver pole nõus abi vastu võtma, jääb teavitaja ise süüdlase rolli. „Ja kolmandaks võivad ka abistajate ressursid olla otsakorral, ka nemad võivad olla kurnatud.”
Ta lisab: „Vahel on ka nii, et ei osata midagi teha. Sest lõppkokkuvõttes peab siiski jõudma sinnamaani, et ohver ise on valmis ütlusi andma.”
Sinisalu toonitab, et lähisuhtevägivallast peaks ikkagi teatama, sest sellest jääb maha märk, mida saab kasutada tõendina. Siis, kui ohver on valmis rääkima, on see tõend olemas.
„Ühel päeval võib ohver olla valmis,” sõnab ta. „Ja alati on võimalik, et isegi pärast abi saamist läheb ohver tagasi oma endise elu juurde.”
Sinisalu ütleb, et vägivaldsesse suhtesse naasmine on sagedane. Vahel tehakse seda lausa mitu korda, enne kui lõplikult väljuda suudetakse.
Vägivallast ei teavitata ka seepärast, et ohvrit ei usuta. Vägivaldurid võivad olla väga osavad manipuleerijad.
Margo Orupõld toob esile ohvrite emad, kelle vägivallatsejad on ära moosinud, näiteks soojamaareisiga. Liiatigi on lihtsam mõelda, et kõik on korras, et vägivalda pole ja elu on ilus, plekitu. On emasid, kes on oma lapse elust täielikult ära lõigatud ja lähevad kohtusse tema vastu tunnistama.
„Nad sageli ei taha seda uskuda,” ütleb Orupõld. Ta lisab, et tihti emad ei saa ka aru, et midagi on valesti – nad tulevad ajast, kus peks oli normaalsus.
Kes lähisuhtevägivalla ohvritest teatavad?
„Kõige sagedamini pöörduvad samuti ohvrite emad,” vastab Orupõld. „50–60-aastased emad teavad väga hästi, mis see on. Nõukogude ajal sellest eriti ei räägitud, aga paljud neist on seda kogenud. Nad tunnevad selle ära, püüavad aidata õigele teele.”
Ka lapsed – sealhulgas päris pisikesed – pöörduvad, aga vähem. Naabrid helistavad pigem politseisse, kui lähisuhtevägivallast tulenev kisa on väga suureks läinud ja rikub nende rahu. „On ka väga vastutustundlikke naabreid, kes helistavad ja annavad teada, et naaberkorteris on vägivald,” kinnitab Orupõld.
Kuid ka 2019. aastal on neid, kelle arvates on koduvägivald pere siseasi.
Teavitajatest on suur rühm tööandjad, kes märkavad nii töötaja sinikaid kui ka eemalolekut. Kahtlane pilt pannakse puslena kokku.
„Ühelt poolt on see inimlik mure, teisalt – see segab ju ka tööelu, kui töötaja on pidevalt eemal,” kinnitab Orupõld. „Kui tööandja helistab, siis ma ütlen alati, et ma tulen kas töökohta või võiksite tulla nõustamisele koos. Sest kui tööandja on juba usaldusliku suhte saavutanud, siis see on ohvri esimene tugi,” kirjeldab ta.
Orupõld märgib, et kaks aastat tagasi hakkas ilmnema uus tendents. Lähisuhtevägivallast hakkasid teatama ka korteriühistud. Kui naaber ei taha tüli, räägitakse ühistu esimehele, kes siis õigesse kohta pöördub. Orupõld toob esile just Pärnu korteriühistute esimehed, kel on tugikeskusega kontakt olemas ja kes oskavad lähisuhtevägivalda ka märgata.
„Lähisugulastest helistavad veel väga sageli vennad – seda märksa sagedamini kui õed,” märgib Orupõld.
Eesti Päevalehega suhelnud tugikeskuste esindajate sõnul on iga lähisuhtevägivalla juhtum erinev.
Sotsiaalkindlustusameti ohvriabi ja ennetusteenuste osakonna nõustamis- ja võrgustikutöö teenuse juht Triin Raudsepp ütleb, et vahel on lähedased või pereliikmed ka ise vägivallaga niimoodi seotud, et on olukorraga harjunud või peavad seda normaalseks. Aga tuleb ette, et lähedased tunnevad hirmu, et vägivallast teatamisega see vaid süveneb ning et nõnda võivad nad isegi füüsilise terrori alla sattuda. „Lähedased võivad tunda ka muret, et olukorrast teatamisega petavad nad oma lähedase usaldust ning võivad seeläbi kontakti temaga hoopis kaotada,” lisab Raudsepp. „See, mida lähedane saab kannatanule pakkuda, on loomulikult kontakt. Seda tunnet, et lähedane on tema jaoks ja tema kõrval olemas. Ka seda, et ohvrit kuulatakse hinnanguvabalt, ning kinnitust, et „ma usun ja mõistan sind ning olen valmis aitama”. Kontaktis olemine oma lähedasega aitab ka veenduda selles, milline on ohvri hetkeolukord, vajadused ja valmidus abi poole pöördumiseks. Kui kannataja on valmis abi vastu võtma, võib olla abiks ka see, kui teha seda lähedasega koos,” kirjeldab ta.
Margo Orupõld ütleb, et teatamist ei peaks kartma, vägivallatsejad toimetavad pea alati koduseinte vahel. „Tema jaoks on üks eesmärk – ainult oma elukaaslane, kelle kallal saab oma kodus kõiki koledusi korda saata. Ta ei tee seda väljaspool oma koduust,” ütleb Orupõld. „Ta on väljapoole supermees, sest ei taha ühiskonnalt negatiivset kuvandit.”
Orupõld tõdeb, et kodanikujulgust on vähe, tahame ühiskonnas mugavust. Me ei tahagi märgata, et midagi on lahti, me ei taha kuulda peksu kõrvalkorteris.
„See tuleneb sellest, et meil pole teadmisi. Teadmiste puudus tekitab hirmu.”
Orupõld usub, et ohver on õnnelik, kui keegi tema olukorda märkab ning sellest asjakohaseid asutusi teavitab.
„Tegelikult nad kõik tahavad abi saada. Sageli ei ole ohver valmis ise sammu astuma,” tõdeb ta. „Nad on tänulikud. Näed, kuidas tööandjad tulevad ohvriga. Ohvrid on tänulikud, nad ootavad vaikides abi – mul on raske, aga ma ei julge, mul on häbi rääkida.”
Lähedase pöördumine on Triin Raudsepa sõnul mõne juhtumi puhul loonud võimalused ka elupäästvateks sammudeks.
„Loomulikult paneb teadmine oma lähedasest, kes kannatab lähisuhtevägivalla all, hinge tugevalt valutama. Selline teadmine võib tekitada erinevaid tundeid, mõtteid ja reaktsioone ning kindlasti ka omajagu abitust,” ütleb Raudsepp. „Me näeme seda, et lähedasega seotud mure kohta küsitakse nõu, aga ka konkreetseid käitumisjuhiseid. Vahel vajatakse kindlustunnet ning teavet, kas kuuldud ja tajutud probleem võib olla tõsine ning kas ja kui kiiret sekkumist see vajaks.”
Margo Orupõld toonitab niisamuti, et ka vägivalla ohvrite lähedased vajavad toetust. Selleks peaks neile looma näiteks tugirühmasid.
Kuidas saada abi?
Ohvrid ja nende lähedased saavad abi naiste tugikeskusest, sotsiaalkindlustusameti ohvriabi töötajatelt, kes asuvad enamasti politseiga samas majas, või ohvriabi kriisiabi telefonilt 11 6006. Abistajate kontaktid leiab ka kodulehelt www.palunabi.ee.
Ohver ise abi ei küsi
Sotsiaalkindlustusameti ohvriabi töötajatelt ja ohvriabi kriisitelefoni vahendusel abi küsimine on hüppeliselt suurenenud. Suurem osa pöördujaid jõuab ametini siiski politsei vahendusel või teiste spetsialistide soovitusel. On ka neid, kes lähevad (abi otsima – L. M.), kuna lähedane soovitas.
Tänase kogemuse pinnalt ei saa öelda, et selliste pöördumiste ning teatamiste arv, kus ohvriabi pöördujaks oleks lähedane inimene, oleks suurenenud või vähenenud. Küll teeb säärastes olukordades heameelt pereliikme, lapse, naabri või sõbra julgus pöörduda ja valmisolek koostööks ning abi ja toe pakkumiseks. Lähedaste märkamine ning ohvri toetamine ja abi poole suunamine on äärmiselt oluline, kuna sageli ei ole ohver ise valmis oma tundliku teemaga kellegi poole pöörduma. Seetõttu on oluline, et ka teised oskaksid märgata, abi otsida."
"02.04.2018, 00:07",uudised,https://epl.delfi.ee/artikkel/81624797/leetrid-on-liikvel-jalgi-enda-tervist,Leetrid on liikvel. Jälgi enda tervist,"Terviseameti andmetel diagnoositi märtsis 11-aastasel vaktsineerimata lapsel leetrid. Lapse nakatumine leidis aset reisil Taisse, kust pere tuli tagasi märtsi alguses. 19. märtsist isoleeriti laps koos emaga haiglasse. Mõned päevad hiljem haigestus leetritesse ka lapsevanem, kes oli lapsepõlves vaktsineeritud leetrite vastu ühe doosiga.
Haigestunud laps õpib Viimsi keskkoolis, kus on 34 vaktsineerimata last. Lapse klassis oli peale haigestunule veel kolm vaktsineerimata last, kelle vanemad on vaktsineerimistest keeldunud. Kuna haiguse peiteaeg on kuni 21 päeva, siis kestab jälgimisperiood koolis kuni 4. aprillini.
Keerulisem ülesanne on selgitada välja inimesed, kes külastasid haigestunuga samal ajal Lasnamäe tervisemaja ja seal asuvat Tallinna munitsipaalperearstikeskust. Seepärast tuleb neil, kes külastasid 16. märtsil kell 9.30 kuni 13.00 nimetatud perearstikeskust jälgida oma tervist eriti tähelepanelikult.
Kindlasti tuleks kontrollida oma vaktsineerimise andmeid leetrite suhtes. Kui inimene teab, et ta on vaktsineeritud leetrite vastu kahe doosiga või on leetreid kunagi põdenud, siis on haigestumise risk väga väike. Juhul kui leetrite vastu ei ole vaktsineeritud või on lapsepõlves vaktsineeritud ühe doosiga, võib haigestumise risk olla väga suur.
Märtsis registreeriti veel kolmaski leetritesse haigestumine. Haigus toodi kaasa reisilt, tegemist oli täiskasvanuga, kes oli vaktsineeritud lapsepõlves leetrite vastu ühe doosiga.
Leetrite haigusnähud
Leetrite esmasteks haigusnähtudeks on palaviku tõus, halb enesetunne, köha, nohu, silma sidekesta põletik ja valgusekartus. Mõne päeva pärast ilmub nahale lööve, mis algab kõrvade tagant, levib edasi näole ja kaelale ning hiljem ülejäänud kehale. Leetritesse haigestunu on nakkusohtlik 4–5 päeva enne ja kuni 5 päeva pärast lööbe teket. Nakkuse leviku piiramiseks on oluline hoiduda kokkupuutest haigega kogu nakkusohtlikku aja jooksul. Haigus võib tüsistuda raskekujulise kopsu-, keskkõrva- või peaajupõletikuga."
"12.09.2019, 21:14",kultuur,https://epl.delfi.ee/artikkel/87420449/fotod-artise-kinos-esitleti-tuleval-poolaastal-esilinastuvaid-eesti-filme,FOTOD | Artise kinos esitleti tuleval poolaastal esilinastuvaid Eesti filme,"Dokumentaalfilmidest on välja tulemas mitu projekti, mille valmimine on kestnud aastaid. Näiteks Margit Lillaku ""Südamering"" ning Minna Hindi ja Meelis Muhu ""Jagada või mitte jagada"", kirjutab ERR.
Vaid erakapitali toel tehtud kodumaiseid filme on sel poolaastal jõudmas linale kolm.
Eesti Filmi Instituudi peaprodutsent Piret Tibbo-Hudgins: ""Kui seitsmest filmist kolm on täielikult erakapitaliga sündinud, siis on see väga eriline märk. Seitsmest filmist viis on eesti filmid. Üks on täispikk nukufilm ja kaks on Eesti vähemuskaastootmises sündinud filmid, kus Eesti on välismaa filmile Eesti-poolne partner,"" ütles Tibbo-Hudgins.
Tibbo-Hudgins on kindel, et noorte hulgas saab väga populaarseks Rain Rannu teine mängufilm ""Ükssarvik"". ""Rain Rannu on ju teada- tuntud väga edukas start-up-ettevõtja ja ta üldse teeb oma filme asjadest ja teemadest, mida ta väga hästi teab. Sellest tuleneb ka detailitäpsus, paras annus eneseirooniat ja ta kasutab neid detaile kuidagi vaimukalt ja osavalt ära.""
Järgmise Eesti filmina esilinastub oktoobris Urmas Eero Liivi õudusfilm ""Kiirtee põrgusse""."
"18.01.2018, 00:05",sport,https://epl.delfi.ee/artikkel/80818847/jouline-mang-kannab-kanepit-ja-kontaveiti-omavahelise-duelli-poole,Jõuline mäng kannab Kanepit ja Kontaveiti omavahelise duelli poole,"Kanepi ja Kontaveit teevad maakera kuklapoolel ajalugu. Esimest korda on kaks Eesti tennisisti jõudnud ühel ja samal suurturniiril kolmandasse ringi. Ühtlasi on see mõlema jaoks Austraalia lahtiste meistrivõistluste parim tulemus, millega kumbki ei soovi mõistagi piirduda.
Teises ringis alistas Kanepi kindlalt Rio de Janeiro olümpiavõitja Monica Puigi (WTA edetabeli 58.) 6 : 4, 6 : 3. Kontaveit oli 6 : 3, 4 : 6, 6 : 3 üle Mona Barthelist (WTA 53.).
Kaht esimest ringi võib iseloomustada viiest vaatenurgast.
Ei mingit mõõna. Kontaveiti kesised päevad näikse olevat möödas ja enesekindlus taastunud. Seda asjatundjad ju ütlesidki: vaja oleks ühte-kahte head mängu, et ta taas võitma õpiks. „Kontaveit pole ju halvem mängija kui pool aastat tagasi, mil langus pihta hakkas. Pigem parem,” kinnitas endine tenniseäss Maret Ani.
Just Bartheli puhul näitas Kontaveit, mis puust ta on. Esmalt läks nagu ikka: ta võitis esimese seti, aga teises mängis paar punkti kehvemini kui vaja ja sellest piisas. Asi kiskus kahtlaseks, sest Kontaveit oli kaotanud kuus viimast kolmesetilist lahingut. Ent seekord mitte. Jah, ka Barthel aitas pisut kaasa, kuid kohati mängis Kontaveit ulmelist tennist. Võib öelda, et mõõn on ületatud.
Avaldati arvamust, et Puig polnud Kanepile vääriline vastane. Isegi siis, kui Kanepi esimeses setis 1 : 4 taha jäi, ei tekkinud hetkekski kahtlust, kumb kohtumise võidab. Seejärel võitis ta külma rahuga seitse geimi jutti ja tulemus oligi otsustatud.
Kanepi mängu ilmestab just külm rahu ja keskendumine. Isegi pärast võidukat punkti rusikaga õhku lüües on tal silmis tige ja võitluslik pilk. Ei mingit leebust ega halastust.
Kohati tundub, et Kanepi ja Kontaveit kopeerivad teineteist: serviga vastane väljakult välja ja siis tagakäelöök teise nurka. Või ülijõulised löögid diagonaalis või piki piiri, ajades vastased nendega lootusetusest nutma.
Mõlema statistika on muljet avaldav. Kanepi esimeses ringis Dominika Cibulková vastu punkti toonud äralöögid 26 : 6, skoor Puigiga 20 : 15. Kontaveiti samad näitajad mängus Aleksandra Krunićiga 30 : 14 ja Bartheliga 30 : 18. Siit on näha, kes domineerib ja mis paneb edule aluse.
Teine, mis nii Kanepile kui ka Kontaveitile edu toob, on esimene serv. Kahe kohtumise peale on nad löönud vastavalt 12 ja 11 ässa. Ent ässad pole niivõrd olulised, kui esimese servi kasti saamine – siis on vastaspool kohe hädas. Mõlemad on võitnud 73% esimese servi punkte, nende vastased seevastu kõigest 57% ja 63%.
Teise serviga on hädas eelkõige Kontaveit – ta on võitnud ainult pooled punktid. Ja mis juhtus teises setis Bertheliga? Kontaveitil õnnestus 47% esimesi serve ja häda oligi käes.
Ilmaga on eestlannadel vedanud. Esimese ringi mängude ajal valitses Melbourne’is mõnus kodune ja pilvine suvi. Eile oli kuumust pisut rohkem – 30 kraadi kanti ja päike säras –, kuid seda võis taluda. Loodetavasti ei lähe ilm nii kuumaks, nagu mõnikord juhtub, et hakka tenniseväljakul kas või mune praadima.
Järgmised vastased on tuttavad
Kaia Kanepi läheb kolmandas ringis kokku hispaanlanna Carla Suárez Navarroga (WTA 40.), Anett Kontaveiti ootab hästi tuttav, kuid valus vastane – Lätit esindav mullune Prantsusmaa lahtiste võitja Jelena Ostapenko (WTA 7.).
Kanepi tunneb Navarrot samuti suurepäraselt. Aastate jooksul on kohtutud suisa kaheksa korda ja viiel korral on võitjaks tulnud Kanepi.
Kontaveit ja Ostapenko on pidanud lahinguid noorteklassis ja olnud ka paarismängupartnerid. Täiskasvanuna on mängitud korra 2015. aastal ja siis oli parem Kontaveit 6 : 1, 6 : 2.
Nende kahe matši võitjad kohtuvad omavahel neljandas ringis."
"20.07.2020, 16:01",uudised,https://epl.delfi.ee/artikkel/90416897/tuntud-onkoloog-laheb-erasektorisse-haigetele-elupaevi-juurde-voitma,Tuntud onkoloog läheb erasektorisse haigetele elupäevi juurde võitma,"Patsientidel ei tasu siiski meelt heita, sest osalist ravitööd jätkab Padrik vähemalt praeguste plaanide järgi ka kliinikumis. Tööpõld on lai, tunnistas ta. „Andmed näitavad, et maailmas oli 2018. aastal 18,1 miljonit uut vähktõve juhtu ja praeguste prognooside alusel on see arv 20 aasta pärast 29,5 miljonit. Nii paljude inimeste ja nende perekondade elude sassi minek, sügavad isiklikud tragöödiad...” sõnas Padrik.
Seetõttu ongi kogenud onkoloog otsustanud pühenduda vähktõve uuenduslikule individualiseeritud ennetamisele. Seda saab ta teha just selleks loodud ettevõtte Antegenes ja samas suunas mõtlevate partnerite abiga. Padriku visioon on võita vähktõbi juba enne selle tekkimist. „Nagu ütlesin, plaanis on jätkata ravitööd ka kliinikumis, kuid arsti ülesanne on peale ravi ka ennetus,” rõhutas ta.
Padrik tõi näiteks rinnavähi. See on naiste sagedasim pahaloomuline kasvaja, mille sõeluuring toimub 50–69-aastaste seas. Nii et riske hinnatakse ainult vanuse järgi. Ent andmetest nähtub, et suurema riskiga 36-aastase naise tõenäosus rinnavähki haigestuda on sama suur kui 50-aastastel naistel keskmiselt. „Hiljuti avaldati Rootsis ulatuslikud pikaajalised uuringutulemused ja sealt selgus, et mammograafi sõeluuringul käinud naiste rinnavähki suremus oli 40% väiksem kui neil, kes ei käinud. Meie lähenemine võimaldab täpsustada riskid ja anda suurele hulgale naistele lisainfot, kuidas ennetusmeetmeid rakendada. Näiteks mis vanuses alustada rinnanäärmete kontrolluuringuid,” ütles Padrik.
Samuti on jämesoolevähiga, mille sõeluuringut tehakse 60–69-aastaste seas, kuid millesse on osal inimestel oht haigestuda juba märksa nooremana. Teisalt, kui Antegeneses tehtud uuringud näitavad, et risk on väike, pole vaja lisauuringutel käia ja saab piirduda tavapärase sõeluuringuga. „Kokkuvõttes on tegemist personaliseeritud ennetusega meie individuaalsete riskide alusel. See ongi palju räägitud personaalmeditsiin, ent ennetuse võtmes,” selgitas Padrik.
Eestil on kõik võimalused olla maailmas individualiseeritud geeniinfo süsteemse rakendamise pioneer.
Teadus on arenenud nii kaugele, et teame rohkem geneetilist eelsoodumust määravat informatsiooni südamehaiguste ja kasvajate kohta. Padrik tõdes, et kõik ei olene geenidest, ent geneetiline eelsoodumus ühe või teise tõsise haiguse tekkeks on inimestel erinev. „Teadus on võimeline neid eelsoodumusi eristama. See uus metoodika on nn polügeensed riskiskoorid ehk paljudes geenides olevate väikeste muutuste summeerimine kliiniliselt oluliseks informatsiooniks. Need ei ole olnud tervishoius kasutuses sisuliselt kuskil. Nüüd ongi minu mõte tuua see info tervishoius kasutusele, et sellest oleks reaalselt kasu ja vastavalt tervishoiule esitatavatele nõuetele,” selgitas Padrik.
Antegenes teeb teaduskoostööd geenivaramuga. „Geenivaramu ise on n-ö biopank, mis sobib teadusuuringuteks. Tervishoiuteenuseid nad ise erinevalt meist kasutusele tuua ei saa. See on ka üks põhjuseid, miks geenivaramu kogutud geeniinfot ei saa otseselt laialt tervishoius kasutada. Seevastu meie testides analüüsitud andmed lähevad edasi tervise infosüsteemi, kus neid näeb ka patsientide perearst, kellel on nende põhjal võimalik inimesele edaspidi vastavaid uuringuid määrata,” selgitas Padrik. Ta täiendas, et praegu tegeletakse riiklikult sellega, et ka geenivaramus oleva info saaks kasutusele võtta, aga see saab toimuda ikka in vitro (n-ö katseklaasis) meditsiiniseadme tasemel geenitestide kaudu. „Inimgeeni uuringute seadus, mis geenivaramut reguleerib, on keeruline ja õiguslike mehhanismidega veel tegeletakse.”
Padrik nentis, et regulatiivsete nõuete tõttu tuligi luua ettevõte Antegenes. „Euroopa Liidu regulatsiooni alusel peab geeniinfo inimestele andmine olema in vitro meditsiiniseadme tasemel. Praeguseks oleme meie teada Euroopas esimesena toonud polügeensed riskitestid kasutusele just nendele regulatiivsetele nõuetele vastavalt. Nende alusel on võimalik hinnata oluliste kasvatajate – rinnavähk, eesnäärmevähk ja jämesoolevähk, aga ka nahamelanoom – geneetilist eelsoodumust. Kõrgenenud riski korral saab rakendada ennetusmeetmeid.”
Padrik märkis, et päriliku geeniriski info on olnud varemgi kasutusel, aga üksikgeenide muutuste põhiselt. Kõige tuntum on näitlejanna Angelina Jolie lugu. Ta sai teada, et kannab BRCA1 geeni, mis suurendab rinna- ja munasarjavähi tõenäosust. Seetõttu otsustas ta läbida operatsiooni ja lasta oma rinnad eemaldada. „Mu arstid ütlesid, et mul on 87% tõenäosus haigestuda rinnavähki ja 50% tõenäosus haigestuda munasarjavähki,” selgitas Jolie 2013. aastal. Toona 37-aastane Jolie ütles, et kui sai teada, et vähki haigestumine on tema puhul nii tõenäoline, otsustas ta selle ohtu vähendada. „Ma otsustasin vähi ennetamiseks eemaldada mõlemad oma rinnad.” Operatsiooniga vähenes ta vähirisk 87%-lt 5%-le. Jolie ema, näitleja ja produtsent Marcheline Bertrand suri 2007. aastal 56-aastaselt rinnavähki.
Padriku sõnul esineb üksikgeeni muutust siiski üsna harva. Ent polügeensed riskiskoorid ehk paljudes geenides olevate väikeste muutuste summeerimine sobib kõigile inimestele. USA Massachusettsi tehnoloogiainstituut annab välja teadusajakirja MIT Technology Review, milles tuuakse igal aastal esile kümme läbimurdelist tehnoloogiat. Padrik märkis, et 2018. aastal oli polügeense riskiskoori hindamine nende kümne hulgas. „On tore mõelda, et meil on toodud see kõigest kahe aasta jooksul praktilisse kasutusse. Eestis on uuringuteks väga hea keskkond: ülikool, geenivaramu, arvutiteadused ja heal tasemel kliiniline meditsiin. Valdkonda toetavad ka poliitikud. Eestil on kõik võimalused olla maailmas individualiseeritud geeniinfo süsteemse rakendamise pioneer,” kinnitas Padrik.
Vaja on alates keskeast elu juurde võita 
Nakkushaiguste, ka COVID-19 puhul on näha, et ennetustegevus on tihti tähtsam kui ravi. Peeter Padriku sõnul on tänu ennetusele võidetud haigusi ja päästetud kümneid miljoneid elusid. Ennetus on sama tähtis ka kasvajate puhul. „Südame-veresoonkonnahaiguste ja vähktõve suremuse kõvera on inimkond suutnud tuua platoo tasemele, ent see platoo on endiselt palju kõrgemal kui näiteks COVID-19 puhul. Iga päev sureb Eestis keskmiselt kümme inimest pahaloomulistesse kasvajatesse. Me peame sellele tähelepanu pöörama,” ütles Padrik. Tema sõnul hakkab kasvaja tõenäosus märgatavalt suurenema 40. eluaastates ning kui suudame seal tekitada ennetavad meetmed ja kontrollid, võib paljudel juhtudel võita sisuliselt pool eluaega juurde.
Teisisõnu pole asi surmades, vaid selles, kuidas saavutada pikem elu. Ehkki noorena võib tunduda, et vanemas eas pole elu nii oluline, on see ikka. „On väga oluline, kuidas suudame alates keskeast pikendada elu senisest keskmisest veel 20–30 aastat. Tean paljusid, kes on enesele seadnud eesmärgiks elada 120-aastaseks. Teooria näitab, et see on võimalik. Küsimus ongi, kas suudame rakendada elu juurde võitmiseks meetmeid. Kui vaatan oma vanemaid, siis näen küll, et neil on ka pärast 60. eluaastaid olnud tore elu,” lausus Padrik."
"06.11.2020, 00:15",lp,https://epl.delfi.ee/artikkel/91563757/retseptid-kolm-horku-ampsu-isadepaeva-hommikuks,RETSEPTID | Kolm hõrku ampsu isadepäeva hommikuks,"Krõbeda tainaga mahlased pirukad on maitserikkad ja eriti head just ahjusoojalt. Tänu poes müüdavale tainale saab maitsvaid pirukaid väikse vaevaga. Soovitan võimaluse korral eelistada võiga, mitte margariiniga valmistatud tainast, sest see on maitsvam. Mina kasutan täidises veisehakkliha, aga väga hästi sobib ka delikatesshakkliha, kus veise- ja sealiha on pooleks.
1 väiksem porru
1 küüslauguküüs (soovi korral)
300 g (1 pakk) meelepärast hakkliha
1 tl värsket või kuivatatud punet või pitsamaitseainet
soola ja värskelt jahvatatud musta pipart
400–500 g (1 pakk) võiga pärmilehttainast
8–10 tl tomatisalsat või ketšupit
1 mozzarella (u 120 g)
1 sl röstitud piiniapähkleid või seedermänniseemneid
peotäis tüümianilehti (soovi korral)
Lõika porru õhukesteks viiludeks, haki küüslauk peeneks. Sega aedviljad hakklihaga, maitsesta soola, pipra ja pune või pitsamaitseainega. Sega korralikult läbi.
Lõika tainalehed pooleks, nii et tekib kaheksa või kümme ühesuurust ruutu (olenevalt sellest, kas oli 400- või 500-grammine pakk tainast). Aseta need küpsetuspaberiga kaetud ahjuplaadile. Pane igaühele keskele pisut tomatisalsat, seejärel laota peale hakklihasegu. Tõsta nurgad segu peale.
Küpseta ahjus 200-kraadises kuumuses 15 minutit, seejärel puista peale väikesteks tükkideks lõigatud või rebitud mozzarella ja piiniapähklid või seedermänniseemned, soovi korral ka tüümianilehed ning küpseta veel 10 minutit. Lase pärast ahjust võtmist u 5 minutit plaadil taheneda ja naudi kohe. Pirukad on parimad ahjusoojalt, aga ka jahtunult väga head.
Need aromaatsed küpsised sulavad suus! Tainast saab küll päris suure koguse küpsiseid (u 25 tk), kuid need saavad ka väiksemas seltskonnas üsna kähku otsa.
Tainast tasub enne küpsetamist 30–60 minutit külmas hoida, et see küpsedes liiga laiali ei valguks. Nende küpsiste puhul soovitan kasutada just n-ö traditsioonilisi, mitte kiirkaerahelbeid, sest siis on tekstuur mõnusam. Suuremad maiasmokad võivad kasutada suisa 200 g šokolaadi.
Kui teed gluteenivabad küpsised, asendades nisujahu näiteks riisi- või maisijahuga, siis lisa ka 1 tl küpsetuspulbrit. Need küpsised on kõige paremad siiski just nisujahuga, nii et kui kellelgi ei ole gluteenitalumatust, soovitan ikka seda kasutada.
230 g toasooja võid
200 g (pruuni) suhkrut
1 sl vanillisuhkrut
2 suurt toasooja muna
2 sl külma kanget kohvi või brändit
190 g jahu
1 tl soodat
1 tl jahvatatud kaneeli
näpuotsatäis soola
240 g täisterakaerahelbeid
100 g tumedat šokolaadi
Vahusta või suhkrutega ühtlaseks, lisa edasi vahustades ükshaaval munad (lisa järgmine, kui esimene on segunenud). Pane juurde ka kohv või alkohol ja sega ühtlaseks.
Sega sõelutud jahu sooda, soola ja kaneeliga. Lisa kuivained võivahule ja sega ühtlaseks. Viimasena sega hulka kaerahelbed ja hakitud šokolaad. Aseta tainas vähemalt pooleks tunniks (pigem tunniks) külmkappi.
Rulli käsitsi u 1 sl tainast pall ja korda sama ülejäänud tainaga. Aseta pallid küpsetuspaberiga kaetud ahjuplaadile 5 cm vahega. Küpseta 180-kraadises ahjus u 15 minutit, kuni küpsised on äärtest pruunistunud. Võta plaat ahjust, lase küpsistel u 5 minutit taheneda ja tõsta seejärel restile jahtuma. Tainast saab kaks plaaditäit küpsiseid, mis säilivad õhukindlalt suletud anumas kuni nädala.
Neid eriti kiiresti valmivaid küpsiseid pole isegi küpsetada vaja. Ja kasutada tuleks kiirkaerahelbeid. Taina kokku segamine ja küpsiste tegemine võtab aega umbes 10 minutit ja pärast poolt tunnikest seismist on need juba nautimiseks valmis. Eriti maitsvad on need külma piimaga.
150 g võid
250 g suhkrut
1,2 dl piima
4 sl naturaalset kakaopulbrit
130 g maapähklivõid
350 g kiirkaerahelbeid
Aseta tükeldatud või, suhkur, piim ja kakaopulber paksu põhjaga potti. Lase keema tõusta ja keeda tasasel tulel umbes minuti. Lisa maapähklivõi ja sega ühtlaseks, seejärel pane juurde kaerahelbed ja sega läbi. Lase segul pisut jahtuda.
Tõsta supilusikaga küpsetuspaberile meelepärase suurusega küpsised. Lase umbes pool tundi jahedas taheneda ja naudi. Küpsiseid soovitan hoida õhukindlalt suletud anumas külmkapis, kus need säilivad nädala."
"01.06.2018, 00:05",uudised,https://epl.delfi.ee/artikkel/82503353/ootamatu-kohtumine-dubai-printsi-seik-hamdaniga,Ootamatu kohtumine Dubai printsi šeik Hamdaniga,"Vihterpalu mõisa lähedale suurele põllule on püstitatud uhke linnak: puumajakesed ja erksates värvides jooginõud hobuste jaoks, suured lumivalged vipitelgid, piiretega eraldatud rajad, luksusautod ja tuules plagisevad lipud.
Sellel võistlusväljakul hobused ja ratsanikud puhkavad, et siis uuesti teele asuda. Käib rahvusvaheline kestvusratsutamise võistlus Padise Endurance Festival, kus teist nädalat järjest võistlevad selle ala parimad. Järjekorras 4. festival algas eile varahommikul. Ja just sellel ratsavõistlusel võistlemiseks tuligi Eestisse Dubai prints šeik Hamdan bin Mohammed bin Rashid Al Maktoum.
Kui oleme umbes pool tundi oodanud, ilmuvad Vihterpalu metsade vahelt nähtavale hobused ja ratsanikud. Tuleb ka kahekordne kestvusratsutamise maailmameister prints Hamdan – ei, mitte valgel, vaid pruunil päikese käes küütleval ratsul. Loom on majesteetlik, jään nii ratsut kui ka tema lumivalgeid valjaid ja ratsmeid kauemaks vaatama. Kuninglik seltskond maastikul, nende hobused ja kõik nende ümber toimuv on uhke vaatepilt.
Araabiast printsiga Eestisse tulnud võistlejate toetustiim on muljet avaldav. Kui Eesti ratsanikku teenindab puhkepausi ajal kuni neli inimest, siis araablaste ümber tiirutab vähemalt paarkümmend hooldajat. Kõik toimetavad millegagi. Hobune ja ratsanik saabuvad vahefinišisse. Hobune jahutatakse veega maha ja veterinaar kuulab kohe stetoskoobiga tema südametööd. Siis jalutatakse hobust veidi aega ja suunatakse ta puhkealale. Ratsanik suundub vipitelki, kuhu minul (loe: lihtinimesel) pääsu pole. Ukse vahelt võib aimu saada luksuslikest diivanitest, personaalkokast ja paljust muustki, mida lihtinimese silm kaugelt ei seleta.
Küll aga näen, kuidas osa printsi kaaskondlasi püüab pehmetel sohvadel veidi leiba luusse lasta. Prints ei jäta kasutamata võimalust neile väike vimka keerata ja neid telefoniga filmida. Kui prints salvestatut hiljem vaatab, tundub see talle üsna naljakas olevat.
Kui püüan tema kõrgeausust pildile, märkab prints mind, tervitab ja küsib: „Kuidas läheb?” Tervitan vastu ja ütlen, et hästi. Hamdan tõstab pöidla taeva poole. Ta on lihtne, sõbralik ja uudishimulik. Kui ühel kaugeid välismaalasi uudistama tulnul pisut paha hakkab ja ta kiirabiautos turgutamist vajab, jõuab prints temagi olukorra kohta uurida.
Selline idamaine neljapäev siis.
Üks küsimus mul siiski jäi. Praegu on araabia maades ramadaan, püha kuu, mis keelab päevasel ajal süüa ja juua. Kuidas need härrad sellest rangest ja tuhandeid aastaid kestnud reeglist mööda hiilisid?"
"04.10.2018, 00:05",uudised,https://epl.delfi.ee/artikkel/83894373/sanlindi-munad-voivad-olla-salmonellaga-nakatunud,Sanlindi munad võivad olla salmonellaga nakatunud,"Veterinaar- ja toiduamet (VTA) teatab, et kahest OÜ Sanlind farmist pärit munad võivad olla salmonella bakteriga saastunud. Munad on tarbijale ohutud, kui neid toitu valmistades kuumtöödeldakse.
Saastunud võivad olla Kodutalu, Kodukoha, Pisihää, Hiigelhää ja Hüva nime all turustatavad munad, mille parim-enne-kuupäev jääb vahemikku 15.–26. oktoober. Need munad on märgistatud tootekoodidega 3EE16710 ja 2EE31531. Tootekoodi leiab munakoorelt.
Sanlind OÜ majandusaasta aruandes on kirjas, et ettevõtte kõige suurem klient on Coop Eesti Keskühistu. Coopi pressiesindaja Martin Miido ütles, et nimetatud kaubamärgiga munad olid tõesti nende kauplustes müügil. „Kohe pärast kõnealuse info saabumist edastati info kauplustele ja kõik nimetatud kaubamärkide tooted eemaldati müügist.”
Maximast ja Selverist kinnitati, et nemad Sanlindiga koostööd ei tee. Prisma kinnitas, et nende hüpermarketites Kodukoha, Hiigelhää ja Pisihää nime all müüdavad munad on pärit Lõuna-Eesti Talumuna OÜ farmidest ning tarbijatele ohutud.
Juhul kui tarbija on ostnud kõnealuseid mune, tuleks neid enne söömist korralikult kuumtöödelda. Salmonella bakter hävib 70 kraadini kuumutades. Muna tuleb keeta vähemalt kümme minutit, suuri ja hiidmune kauem. Praadides tuleb muna mõlemalt poolt korralikult küpsetada."
"11.12.2019, 00:05",uudised,https://epl.delfi.ee/artikkel/88344069/lapsevanemad-ja-opetajad-suudistavad-tartu-raatuse-kooli-direktorit-solvangutes-ja-hirmuvalitsuses,Lapsevanemad ja õpetajad süüdistavad Tartu Raatuse kooli direktorit solvangutes ja hirmuvalitsuses,"Värdjas, idioot, lollakas, l*ts, kõverjalg jne. Selliste sõnadega nimetavat Tartu Raatuse kooli direktor Toomas Kink paljude õpetajate ja lastevanemate sõnul oma alluvaid ja kolleege. Nad räägivad, et direktor on türann, hirmuvalitseja ning ei möödu päevagi, kui ta jälle kedagi ei solvaks. Kirjeldatakse, et kui direktorile hoog peale tuleb, võib ta sõimamismootor väsimatult joosta 20–30 minutit.
„Pisarais inimesi jookseb välja kogu aeg,” ütleb õpetaja Meelis (nimi muudetud – toim). Direktorile meenub ainult üks koosolek, kust inimene väljus nuttes, ja ta ütleb, et tol korral jooksis „inimesel lihtsalt juhe kokku”.
Kink laseb õpetajate sõnul ka juhtkonna liikmetel samamoodi käituda. „Kui ma oleks õpilane, oleksin su ammu maha lasknud,” olevat juhtkonna liige öelnud ühele õpetajale. Direktorile antakse sellest teada, kuid midagi ei juhtu.
„Direktor näitab eeskuju, ta on lubanud sellel kõigel toimuda ja annab sellega eeskuju,” ütleb Raatuse kooli eesti keele õpetaja Karl Pütsepp. Ta toob näite direktor Kingi sõnadest: „Ennem võtan tööle kolm lolli meest kui ühe targa naise.”
Toomas Kink ise nimetab kõiki eespool nimetatud näiteid kontekstist välja rebituks. „Üksiktähenduses võtavad nad hoopis teise ilme,” ütleb ta. „See on see tõlgendamine. Need on väljendid, mida ma mitte kunagi ei kasuta. Eraelus mitte, argisuhtlemises mitte.” Ent lisab, et teeb mõnikord musta huumorit, aga mõni inimene ei saa sellest aru.
„Pole midagi kontekstist välja rebida. Kontekst on kordades hullem,” ütleb aastate vältel Kingi ütlemisi kogunud õpetaja. „Ma lihtsalt ei taha, et mulle nii öeldakse.”
Tartu linnavalitsuse haridusosakonna juhataja Riho Raave, kelle poole on kaebustega Kingi kohta korduvalt pöördutud, nimetab koolijuhi ütlemisi pelgalt reljeefseteks. „See on väga delikaatne teema. Palju on pingeid ja inimeste isiklikku solvumist.” Raave tõdeb, et probleem Raatuse direktoriga on lapsevanemate ja õpetajate üles seatud, kuid tema kõhutunne ütleb, et nad on vähemuses.
Lapsevanemad ja õpetajad on Raavele saatnud näiteid mitmest juhtumist. „Päris värvikalt ja pikalt on seal kirjeldatud. Neist on ka lausa valet. Ent kui need jutud osaliselt ka tõele vastavad, siis selline suhtlemine on tõesti taunitav. Kui need juhtumid oleksid tõesed, siis tagantjärele puudub võimalus neid kontrollida,” ütleb Raave.
Kaks õpetajat heidavad ette, et haridusosakond on erapoolik ja kui nad käisid anonüümselt Raave juures Kingi kohta suid puhtaks rääkimas, siis õige pea oli Kingile teada, et need olid just nemad. Edasi tuli sellest neile vaid probleeme.
„Mulle tundub, et see seos on meelevaldne,” ütleb Raave. „Kaebused ei saa olla anonüümsed. Igaüks peab oma sõnade eest vastutama.” Raave kinnitab, et ühe õpetajaga ta neist rääkis, teine aga ei tulnud kohale, kui ta teda kutsus.
Ent Raave provokatsioonidele alluda ei kavatse ja seisab jäägitult koolijuhi seljataga. „Jah, ta pole suhtlemise meistriklass, aga on teinud kooli ülesehitamisega head tööd,” kommenteerib Raave. Ent kriitikud – kui ei meeldi, võivad mujale minna? „Võib ka nii mõelda,” vastab haridusosakonna juhataja, „aga see pole eesmärk. Tüli peab proovima rahumeelselt lahendada.”
Üheteist aastaga, mil Kink on kooli juhtinud, on vanadest olijatest kooli jäänud vaid mõned õpetajad. Kõik teised on lahkunud, kas vabatahtlikult või sunniviisiliselt. „Kui kõik on hästi, siis inimesed ei lähe ära,” ütleb üks õpetaja, kes veel on jäänud. Ta ütleb, et tal on paks nahk, kuid saab ka ise peaaegu iga päev direktori ja tema „jüngrite” – kooli ülejäänud juhtkonna – käest sõimata. Õpetajad jaksavad koolis töötada ehk aastakese, kaks ja siis lahkuvad heal juhul ise.
Kristi Viiding, kelle kolm last õpivad Raatuse koolis, kirjeldab direktor Kingi juhtimisstiili kaosena. „Kümne aasta jooksul on koolis vahetunud umbes seitsekümmend õpetajat,” ütleb ta. Õpetajaid, kellega ta üheksandas klassis õppiv poeg põhikoolis õpinguid alustas, on praeguseks Viidingu sõnul järel vaid kolm. „Matemaatikas on iga aasta uus õpetaja, eesti keeles on Karl (Pütsepp – toim) juba neljas õpetaja, inglise keeles on teine õpetaja,” loetleb ta. „Sel aastal on juba kaks õpetajat ära läinud. Kahe aasta eest läks mai ja septembri vahel kolmandik õpetajatest minema.”
„Kaadri voolavus ei ole suur. Väited ei vasta tõele. Kui vaadata viie viimase aasta statistikat – inimesi on läinud pensionile, lastega on kodus neli inimest. Probleemidega lahkunud saab ühe käe sõrmedel üles lugeda. Ja need on olnud ka probleemid. Kõik inimesed ei sobi õpetajaks,” selgitab Kink ise.
Kink tunneb hoopis rünnakuid tema enda ja kooli juhtkonna vastu. „Eile rünnati juba õpetajaid. Seesama proua Viiding paiskas meediasse ühe asja, mida ise nimetas tunni jälgimisleheks.”
Lapsevanem Viiding, hariduselt eesti filoloog, kinnitab seda ja ütleb, et tõepoolest – käis vaatamas ja õpetajat asendama saadetud logopeed ei osanud 6. klassi eesti keele tunnis selgitada ei sõnade tähendusi ega käänamist. Näiteks selgitati tunnis sõna eirama tähendust. „Selgitas, et see tähendab hukka mõistma või eitama (ei tähenda – toim),” toob Viiding näite.
Kink ütleb, et kevadest läksid rünnakud räigeks ja praktiliselt kõik ta sammud saavad kriitikat. Ta ütleb, et konflikti juur on tema vastuhakk hoolekogu tahtmisele alluda. Endal ta süüd ei näe ja ütleb, et kui hommikul peegli ees hambaid peseb, ei aja endal südant pahaks. „Olen terve elu oma südametunnistuse järgi asju teinud, nii ongi.”
Raatuse kooli direktori varasemaid tegemisi"
"25.01.2016, 09:54",valismaa,https://www.delfi.ee/artikkel/73503407/cardiffis-sunniti-varjupaigataotlejaid-toidu-saamiseks-kaepaelu-kandma,Cardiffis sunniti varjupaigataotlejaid toidu saamiseks käepaelu kandma,"Leiboristist Suurbritannia parlamendi liige, kes esindab Cardiffi kesklinna, Jo Stevens ütles, et on võtnud firmaga Clearsprings Group ühendust. Siseministeerium on sõlminud firmaga lepingu majutusteenuste pakkumiseks Cardiffis, vahendab BBC News.
Stevens kirjutas pühapäeval Twitteris, et talle lubati, et käepaela nõudmine lõpetatakse esmaspäevaks.
36-aastane pagulane Eric Ngalle ütles varem BBC Walesile, et on veetnud majutuspaigas Lynx House’is ligi kaks kuud ning vaidlustanud nõude kanda käepaela. Siiski ei õnnestunud tal selle nõude kaotamist saavutada.
Ngalle’ile öeldi, et tegemist on siseministeeriumi direktiiviga, kuid tema sõnul ei usu seda ükski varjupaigataotleja.
Ngalle’i sõnul tundis ta, et käepaela kandmine oli „sildistamine“ ja see tekitas stressi.
Varjupaigataotlejaid toetavas Cardiffi Trinity Centre’is töötav Chloe Marong rääkis, et paljud inimesed ei ole käepaela kandmisega rahul. Marong ütles BBC Walesile, et peab sellist kohtlemist inimväärikust alandavaks ja see jätab inimesed tagakiusamisele haavatavaks.
Walesi iseseisvusmeelse erakonna Plaid Cymru juht Leanne Wood ütles, et siseministeeriumile tuleks esitada tõsiseid küsimusi olukorra kohta Cardiffis."
"07.07.2017, 00:05",sport,https://epl.delfi.ee/artikkel/78803572/flora-pikendas-roomsa-rekordi-asemel-kurba,Flora pikendas rõõmsa rekordi asemel kurba,"Nädala eest võõrsil Euroopa liiga avaringis Domžale meeskonnale 0 : 2 kaotanud Flora alustas kodumurul maruliselt. Avaminutil sepistas Zakaria Beglarišvili imelise juhtvärava, paarkümmend minutit hiljem Mihkel Ainsalu ka teise. Peale selle tabas Ainsalu latti. Flora valitses sündmusi täielikult ning hakkas juba tunduma, et Eesti klubi suudab eurosarjas esimest korda käänata avamängu (vähemalt) kaheväravalise kaotusseisu enda kasuks.
Aga siis kaalukausid pöördusid. Flora jaks rauges, Sloveenia karikavõitja toibus ja lõi enne poolaja lõppu ühe tagasi. See oli otsustav tabamus – nüüd taas kaht kolli vajanud Flora ei suutnud enam uut laviini vallandada. Hoopis Domžale oli veidi enne lõpuvilet veel kaks korda täpne.
Kõik see tähendas, et positiivse ajaloo asemel tegi Eesti liiga liider hoopis negatiivset: Flora on 23 eurokatsest koguni 22-s avaringis konkurentsist lennanud!
„Täna oli võrreldes nädalatagusega väljakul hoopis teine meeskond – enesekindel, agressiivne, täis tahtmist võidelda ja palliga midagi teha. Saime ka superalguse, aga poolaja lõpus jooksime pressingus veidi laiali ja sellest piisas,” viitas Flora kapten Domžale saatuslikule avaväravale.
Flora peatreener Arno Pijpers tunnistas tagantjärele tarkusena: võõrsil tegutseti liiga ettevaatlikult. „Soovisime seal Domžale tegevust rohkem kontrolli all hoida. Natuke minu viga, et valmistasin meeskonda ette ehk liiga palju sellest ülesandest lähtudes,” möönis Pijpers. „Nüüd kodus pidime olema võimalikult ründavad ja pakkuma publikule vähemalt elamuse. Seda suutsime, paraku jäi sellest väheks.”
Eile õhtul olid Euroopa liigas võistlustules ka Nõmme Kalju ja Tallinna Levadia, kuid nende heitlused lõppesid pärast Eesti Päevalehe trükkiminekut.
Euroopa liiga
FC Flora – NK Domžale 2 : 3
V: 1. Beglarišvili, 21. Ainsalu – 39. Firer, 85. pen. Ibričić, 89. Balkovec
Domžale pääses kahe mängu kokkuvõttes 5 : 2 teise ringi.
"
"15.11.2020, 21:00",sport,https://epl.delfi.ee/artikkel/91675259/vabamae-vormelikommentaar-poorane-voistlus-andis-hamiltonile-seitsmenda-tiitli,VABAMÄE VORMELIKOMMENTAAR | Pöörane võistlus andis Hamiltonile seitsmenda tiitli,"Kuidas muidu saaksime nautida sellist heas mõttes hullumeelset võistlust? Istanbuli rada lisandus kalendrisse viimasel hetkel, sinna pandi maha uus asfalt, see tuli rehvitarnijale üllatusena ja lõpuks sadas veel vihma. Kui muidu üritavad (tipp)tiimid kõikvõimalike ootamatuste mõju minimeerida, et kodus väljaarvutatud võistlusstsenaarium üks ühele asfaldirajal realiseerida, siis nüüd osutus see võimatuks. Ja tänu taevale!
Sest millal viimati oli kvalifikatsioon nii põnev? Mercedesed pildilt väljas, Ferrarid ammugi, Max Verstappen võitnud kõik vabatreeningud, märg rada... Vilunud vihmameistrile Verstappenile näis kvalifikatsioonivõit formaalsus. Aga võta näpust! Kui vihmarehvidel töötas tema Red Bull ideaalselt, siis pisut kuivematesse oludesse mõeldud üleminekurehvidel mitte. Purakas pääses lahti hoopis ootamatust kohast: Racing Pointi garaažist. Esiti paistsid paremad Sergio Péreze aktsiad, lõpuks triumfeeris Lance Stroll. Seesama Stroll, kelle kohta pärast pikka ebaõnnestumiste seeriat hakati (jälle) arutama, et äkki tal pole ikka vormel 1 jaoks piisavalt taset. Saavutuse väärtust selgitavad järgmised faktid. Vormel 1 hübriidjõuallikate ajastu algas 2014. aastal ning Mercedes, Ferrari ja Red Bull on kõigest korra lasknud ajasõidu esikoha käest. Seegi juhtus 2014. aasta Austria GP-l, kui parima stardikoha hõivas Felipe Massa Williamsil. Vahepealsed 126 võistlust hoidsid „kolm paksu” ohje kindlat oma kätes. Seitse hooaega, 126 võistlust, mõelge! Näiteks Max Verstappenile oli Türgi GP 116. start.
Ka pühapäeval oli rada märg ja teiselt kohalt startinud Verstappenil näisid taas olevat kõik trumbid. Ta saigi suurpäraselt kohalt minema, aga sekund hiljem hakkas auto jukerdama. Esimesed kaks kohta haarasid Stroll ja Pérez ning tegid jälitajatega selge vahe sisse.
Ent see oli kõigest algus. Lõpuks pääses ikka maksvusele Mercedese tiimi kõikehõlmav võimsus. Seekord sai kaalukeeleks inimfaktor – Lewis Hamiltoni geniaalsus.
Esimeselt ringilt tuli Hamilton alles kuuendana. Paistis, et ta keskendub MM-tiitli kindlustamisele ja veereb rahulikult lõpuni. Aga pärast 35 ringi oli Hamilton roosadel Racing Pointidel sabas. Veel paar ringi ja juba tõusis ta liidriks. Ja siis polnud enam võitjas küsimust.
Ilmselt oli see üks Hamiltoni karjääri silmapaistvamaid võite. Mercedes polnud ligilähedaseltki kiireim auto, kuid ressursside (loe: rehvide) nutikas ärakasutamine ja kannatlikkus koos konkurentide eksimustega (Verstappenilt ei võtnud esikohašansse äpardunud start, vaid piruetiga lõppenud liigriskantne möödumisüritus) tõid edu. Pole kahtlust, et keegi teine peale Lewis Hamiltoni ei suuda praegu midagi sellist.
Aga kes oli finišis Hamiltoni esimene õnnitleja? Sebastian Vettel! Tänu sellele, et tänavu esimest korda sai temagi oma auto juhtida esikolmikule mõeldud alasse. 11. kohalt startinud Vettel tegi suurepärase stardi ja edaspidi järgis sama ootame-vaatame-strateegiat nagu võitja. Ja jõudiski ära oodata – viimase ringi viimases kurvikompleksis pingutas tiimikaaslane Charles Leclerc üle ja kinkis Vettelile kolmanda koha. On veel ruumi vanadele meestele! Sama võib öelda teiseks tulnud Péreze kohta – Racing Point pole nii kõrgele varem küündinud.
Lewis Hamilton on nüüd seitsmekordne maailmameister. Varasematel aastatel oleme korduvalt näinud, kuidas ta pärast tiitlivõitu selja sirgu laseb, ja objektiivseid põhjusi pingutamiseks pole praegugi. Kolm viimast etappi Araabia poolsaarel võivad anda teistelegi šansi särada."
"15.05.2018, 00:05",arileht,https://epl.delfi.ee/artikkel/82086455/allan-remmelkoor-aeg-enne-kaubanduskeskuse-avamist-on-justkui-porgu-eeskoda,Allan Remmelkoor: aeg enne kaubanduskeskuse avamist on justkui põrgu eeskoda,"Muidugi viib Tallinna värskeima kaubanduskeskuse rajamisel vägesid juhtiv Remmelkoor mind ehitusplatsile, et oma silmaga näeksin ja veenduksin, kuivõrd uudne, moodne ja seninähtuist erinev saab olema sügisel uksed avav T1. Ja ta ei lase seejuures ennast sugugi segada kiuslikust mõttest, et äkki võib me kaubanduspindadest tiines pealinnas uue keskuse avamisest kujuneda suurejooneline fiasko.
Hoopis enam tunneb ta ennast häirituna hiljutisest uudisest, mis andis mõista, justkui tuleks kaubanduskeskuse katusele planeeritud vaateratas lennuameti nõudmisel teha varemräägitust-planeeritust väiksem. „See on mingi arusaamatus. Jah, 2013. aastal läksime me lennuametisse 60 meetrise diameetriga vaaterattaga ja saime sealt ruttu vastuse, et saab teha vaateratta, mis ei ulatu kõrgemale, kui on lähedal asuva endise tselluloosivabriku korstna tipp. Sest ajast on olnud selge, et saame oma maja katusele panna püsti 45-meetrise diameetriga ratta,” selgitab Remmelkoor.
Paljud küsivad, miks vaateratast juba ei ole? Millal te seda ehitama hakkate? Tegelikult saab see püsti, ma arvan, suhteliselt vahetult enne avamist. See pannakse üles ühe päevaga. Tähendab, kõigepealt pannakse Hollandis tootja juures üles, seal tehakse põhjalik kontroll – käivitatakse, proovitakse. Seejärel võetakse lahti, lapitakse kokku, pannakse autodele, mis toovad osad siia. Siin tõstetakse osad kraanadega üles katusele ja katusel vinnatakse ratas ühe päevaga üles. Oktoobris toimub keskuse avamine. Täpsema kuupäeva otsustame ilmselt suve alguses.
See tööstusharu on viimased aastad olnud suurtes tõmbetuultes. Kõik räägivad e-kaubandusest, mis n-ö tavapärast jaekaubandust jõuliselt pärsib. Ja tõsi on, kõiki kaupu – olgu pastakad, telefonid või isegi autod – saabki osta interneti kaudu. Muudkui šoppad, ise vedeled kodus diivanil. Ei salga, see on väljakutse kaubanduskeskuste arendajatele, mis peavad tavapärasele kaubandusele juurde pookima üha enam seda, mida nutitelefoni ja arvutiga ostes ei saa. On see siis meelelahutus, toitlustus või mis iganes. Kaubanduskeskused peavad muutma sellisteks, et külastajad tunneksid end seal nagu mõnusas linnaruumis, tänaval. Need ei saa enam olla tavalised hiiglaslikud kandilised kastid, kus kõnnid lihtsalt mööda kauplustest palistatud madalat koridori.
Ühesõnaga, kaubanduskeskuste arendajate põhiline ülesanne on see, kuidas tekitada keskkond, mis ei väsita.
Mida sa saad e-kaubandusest? Üldjuhul saab sealt kas parema hinna...
Nõus. Ja see ongi üks põhjus, miks me näeme praegu Tallinnas trendi, kus tervikuna kaubanduskeskuste külastatavus tasapisi väheneb. Arvan, et külastatavus vähenebki seetõttu, et valikud kattuvad.
Ja teiseks ka seepärast, et nii mõnigi keskus Tallinnas on paraku moraalselt vananenud... Noor tarbija kasvab peale ja temal on hoopis teised ootused atmosfäärile, tunnetusele ja ka meelelahutusvõimalustele. Paljud olemasolevad keskused seda pakkuda ei suuda. Ega suuda ennast ka vajalikul määral põhjalikult ümber kujundada. Külastatavuse kasv eeldab, isegi nõuab ikka uut toodet.
Arvan, et 6–7 miljonit aastas on külastajate arv, mida eeldame. Rahaline käive peaks esimesel aastal olema kõikide kaupluste peale kokku suurusjärgus 130–140 miljonit eurot. Nõustun, see on suur number. Kui räägime Tallinnas suurematest kaubanduskeskustest – Ülemistest, Kristiinest, Rocca al Marest, Virust koos kaubamajaga, Solarisest, Järve ja Lasnamäe keskusest – on aastane käive suurusjärgus 800–900 miljonit.
Kui paneme n-ö nüri noaga juurde kõik muu kaubanduse, räägime kokkuvõttes suurusjärgus kahes miljardist eurost, mis Tallinna jaekaubanduses liigub. Meie loodetav käive oleks sellest kahest miljardist 6–7%, mis pole nii tohutult suur number, et kogu turu lõhuks.
Ega siis jaekaubandus tööstusharuna ei saa olla see üks, kus saame öelda: nii, sõbrad, ongi areng lõppenud! Kõik! Ehitasime 15 aastat usinalt kaubanduskeskusi – nüüd on ruutmeetreid piisavalt ja rohkem pole vaja. See pole loogiline. Igasugune turg vajab siiski pidevat värskendamist, tarbija tahab uut ja huvitavat.
Tõsi, kui jälgida meediat, võib jääda mulje, et uusi keskusi tuleb korraga väga palju. Meie avame oma keskuse sügisel, seejärel avab Porto Franco oma keskuse sadamapiirkonnas, Tallinki omanikud oma keskuse, tulemas on Kaubamaja juurdeehitus, võib-olla ka Rävala 8.
Sellest võib jääda mulje, et kohe-kohe tuleb juurde miljon ruutmeetrit ja siis, võib-olla tõesti, saabub jaekaubandusturul apokalüptiline kaos.
Tegelikult pole paanikaks põhjust. Võtkem arvesse, et kõik need projektid realiseeruvad pigem pikkade aastate jooksul. Täpselt nii, et seda võib nimetada tavapäraseks ja normaalseks arenguks.
Kui üldse, siis pesitseb risk kaugemal, mitte meil siin Tallinnas ega ka mitte Eestis. Risk peitub selles, kas kusagil lendavad raketid, kas kusagil tungivad riiki rohelised või mis iganes muud värvi mehikesed. Ühesõnaga, meie peamine risk peitub selles, mis toimub maailmas ja maailma majanduses. Lõpuks oleme kõik ühes suures katlas koos. Meie siin Euroopa servas ei keeda teistsugust suppi, kui suur pott tervikuna.
Arvan, et muuhulgas tahavad kõik näha, millisena T1 Mall of Tallinn oktoobris uksed avab. Tullakse vaatama, mõeldakse, nuputatakse ja siis otsustatakse, kas jätkata samade plaanidega või teha oma projekti natuke ringi. Kas ehitada praegu või lükata edasi?
Nende lahkumisel oli mu teada mitu põhjust. Nad tõmbasid ennast tagasi ka Kesk-Euroopast ehk turgudelt, kus tarbijaid on ju kümnetes miljonites.
Peamine probleem oli ikkagi ettevõttes endas. Marks and Spenceril hakkas koduturul minema kehvemini.
Kusjuures nemad on tõesti „hea” näide sellest, kuidas internetikaubandus on n-ö tavajaekaubandust negatiivselt mõjutanud. Inglismaa turg on Euroopa kõige suurema internetikaubandusega turg üleüldse.
Ma tõmbaksin veidi valusama ja otsesema paralleeli 2014. aastast, kui Riias varises kokku Maxima suure marketi lagi (varingus hukkus 54 inimest – toim). Kujuta ette, see toimus ju siinsamas meie naabruses.
Tean väga hästi nii Maxima inimesi kui ka ehitusfirmat, kes seda keskust ehitas. Väga raske oli mõista, kuidas selline asi üldse sai juhtuda. Täielik katastroof! Eestis, võin kinnitada, on reeglid ja nõuded avalikele hoonetele ja ehitistele karmid. Põhjendatult karmid.
Kemerovo? Mul endal ei ole Venemaa ehitusturuga kogemust, aga tuttavatega rääkides olen aru saanud, et seal ei hoolitud elementaarsetematestki tuleohutus-, ehitus- ja mis iganes reeglitest just liiga palju.
Päris kindlasti on see minu jaoks kõige suurem projekt. Olen sellega tõesti väga palju vaeva näinud.
Pean tunnistama, et mul on kaubanduskeskustega isiklik side. Kõlab mõne jaoks ehk veidralt, aga mulle väga-väga meeldib tegelikult kõik, mis on kaubanduskeskustega seotud. Meeldib, sest kaubanduskeskustes käib elu.
Aga muidugi. Nii palju, kui olen jaksanud, olen rääkinud Tallinnas, Eestis, Baltikumis ja ka kaugemalgi, et oleme tegemas midagi, mis on on äge ja uudne. Ja loomulikult on see kõik minu jaoks mingis mõttes isiklik vastutus. See keskus on paljus minu nägu. Olen ennast sellesse kõigesse siin nii tugevalt sisse pannud, et loomulikult tunnen vastutust. Iga hetk, iga päev.
Ütleksin nii, aasta-poolteist tagasi oli mu uni võib-olla õhem kui täna. Täna ma juba näen ja tean, et see saab olema äge. Sa küsisid une kohta? Toon ühe näite minevikust. Kristiine keskuse avamise aastal nägin korduvalt ühte und: lähen hommikul tööle ja avastan, et maja on tühi. Kõik poed on läinud, turvavõred on alla lastud. Ei saa öelda, et oleksin seda und päris igal ööl näinud, aga siiski üsna sageli.
Selge see, et kõike seda, mis on keskuse avamisega seotud, elad endas läbi – nii päeval kui öösel, kuigi üldiselt püüan mitte liiga palju tööd koju kaasa võtta.
Aeg enne kaubanduskeskuse avamist ongi paras põrgu eeskoda. Muide, selle kohta sain kogemuse ammu aega tagasi Itaalia keskustes, kus käisin stažeerimas ja õppimas. Läksid seal nädal enne avamist mingisse keskusse ja tundus, et täiesti võimatu on õigeks ajaks valmis saada. Absurdne lootus. Vähemalt pool aastat läheb veel.
Preatoni on ju siiani ProKapitali suurim aktsionär. Ta pole Tallinnas ja Baltikumis juba palju aastaid aktiivselt tegev, aga on siiski käinud korduvalt Eestis, ka siin ehitusel. On roninud maja katusele vaateratta platvormile ja vaadanud sealt linna. Võib öelda, et ta siiski jälgib, mida me teeme ja kuidas teeme. Ja päris kindlasti usub ta jätkuvalt Tallinna, Eesti ja kogu Baltikumi heasse arengusse.
Seda küll. Aasta oli vist 1997, kui Preatoni korraldas Tallinnas loengute sarja, kuhu kutsus noori ja aktiivseid inimesi kuulama. Muide, loengutele pääsemiseks olid katsed, kuna huvilisi oli väga palju. Pärast loenguid kutsus ta soovijaid endaga juttu puhuma. Ta otsis noori inimesi oma projekte vedama. Läksin minagi, ja sealt see suhe tekkis. Ta pakkus mulle võimalust hakata arendama kaubanduskeskust, millest, oleme ausad, ei teadnud ma absoluutselt mitte midagi.
Kristiine oli omanikel n-ö paberil käima pandud, aga ehitust polnud veel alustatud. Omanikud ei teadnud ka ise kaubanduskeskustest midagi, aga neis oli üksjagu julgust ja visiooni võtta tööle üks noor kutt, maksta kinni mu itaalia keele õpingud ja umbes aastapikkune stažeerimine Itaalias.
Jah, umbes miljon krooni oli selle programmi tegelik maksumus. Ja panna see noor tüüp kamandama sadu miljoneid kroone investeeringuid... No pressure, nagu naljaga pooleks öeldakse. Võin öelda, et omanikud usaldasid mind Kristiine juhtimisel täiega, mu tegemistesse nad otseselt ei sekkunud. Ja mina püüdsin seda usaldust maksimaalselt õigustada.
Kõik läkski kenasti. Keskus läks hästi käima. Suutsime tuua Tallinnasse heas mõttes välismaad. Suutsime tuua väga palju uusi kaubamärke, suutsime leida brände ja partnereid.
Võib-olla olen loll, et pole aru saanud, kui on vihjatud, et nii saaks kiiremini. Aga, tõesti, võin käe südamele panna, mul puudub selline kogemus. Hämaratest rahaliigutamistest või altkäemaksudest olen küll kuulnud ehk jutte, aga julgen siiski öelda öelda, et Eesti äriühiskond on ses osas siiski pigem puhas.
Arvan, et Riias on veel ruumi uue ja tänapäevase kaubanduskeskuse jaoks. Meie firmal on sellega seoses mõned mõtted, kuigi mitte veel nii kaugel, et neist saaks praegu konkreetselt rääkida."
"13.11.2015, 08:46",valismaa,https://epl.delfi.ee/artikkel/72947477/usa-orritas-hiinat-pommitajate-b-52-lennuga-louna-hiina-merel,USA õrritas Hiinat pommitajate B-52 lennuga Lõuna-Hiina merel,"„Lennul, mis algas ja lõppes Guamil vastavalt 8. ja 9. novembril said kaks B-52, mis lendasid rutiinsel missioonil rahvusvahelises õhuruumis Spratly saarte läheduses Lõuna-Hiina merel, kaks suulist hoiatust Hiina maapealselt kontrollilt, vaatamata sellele, et ei läinud kunagi ühelegi objektile lähemale kui 15 meremiili,“ ütles Pentagoni pressiesindaja Bill Urban.
„Mõlemad lennukid jätkasid oma missioone ilma intsidentideta ning opereerisid kogu aeg täielikus vastavuses rahvusvahelise õigusega,“ lisas Urban."
"15.10.2016, 00:05",lp,https://epl.delfi.ee/artikkel/75923357/reformierakonna-sisepinged-lahvatasid-avalikuks-mudasojaks,Reformierakonna sisepinged lahvatasid avalikuks mudasõjaks,"Ühtegi erakonda pole olnud võimalik lõhkuda väljastpoolt, alati on lõhed alguse saanud sisemistest kaklustest. Eilse Reformierakonna avaliku sõnasõja taustal võib küsida: kas Reformierakond on alustanud enesehävitamist või üritab keegi poliitiliselt vaikseks suruda üht perekonda, Siim ja Kaja Kallast?
„Mõistan inimlikult, et Siim Kallas on kibestunud, et ei saanud presidendiks. Ütleme siis nii, nagu asjad on: see oleks olnud võimalik vaid Edgar Savisaare juhitava Keskerakonnaga koostöös,” lajatas eile erakonna peasekretär Reimo Nebokat pärast seda, kui Äripäev oli avaldanud intervjuu Kallasega.
Intervjuus sõnas Kallas, et tunneb end petetuna ega välista uue erakonna loomist. „Vara veel. See on keeruline asi. Ma ei taha ka öelda, et see on täiesti välistatud,” vastas Kallas ajakirjanikule. See vastus käivitas parteis ilmselt ette planeeritud mastaapse rünnaku.
„Savisaarega oleme koostöö välistanud 2007. aastast. Ometigi ihaldab pidevalt keegi seda sõprust Kremli-meelsuse esindajaga,” kirjutas Nebokat. „See ongi see põhiline erimeelsus, pole ju ammu saladus, et Kallas, Rein Lang ja mõned veel on Hundisilmal külalised olnud. Erakond seda ei poolda ja nii ka jääb. Kui Siim sellega rahul ei ole või on pettunud Eesti rahva või valijameeste otsuses, siis soovitan tal kindlasti aja maha võtta.”
Kordame veel kord: sellised sõnad saatis Reformierakonna asutaja ja auesimehe, endise peaministri, endise Euroopa Komisjoni asepresidendi Siim Kallase kohta avalikkusele tundmatu peasekretär Nebokat. See on Kallasele selge sõnum, kelle vastuse vääriliseks teda peetakse.
Avalike pressiteadete vahetus jätkus kogu eilse päeva. „Kui erakonna auesimees ütleb, et tahaks uut erakonda, sest eelmine ei taganud talle kokkuleppeid Edgariga (Savisaarega – toim) või Eesti rahva toetust, siis vabanda, aga armastust väevõimuga ei saa,” teatas Nebokat vastuseks, kui Kallas tegi ettepaneku arutada süüdistust tema Kremli-meelsuses tema osavõtul erakonna juhatuses niipea kui võimalik.
Eesti Päevalehe andmetel oli Reformierakonnas varem teada, et Kallas on sellise intervjuu andnud, ja nagu reformierakondlased ka ise ütlevad, on väga ebatõenäoline, et Nebokat otsustas ise niisuguse avalduse hommikul valmis kirjutada. On ju võimatu ette kujutada, et näiteks IRL-i peasekretär Kert Karus saadaks välja pressiteate, et IRL-i auesimees Mart Laar on kibestunud ja võiks aja maha võtta, või SDE peasekretär Kristen Kanarik ründaks Marju Lauristini.
Niisiis organiseeritakse seda rünnakut mujalt. Mõne tunniga olid samu mõtteid meedias korranud Keit Pentus-Rosimannus ja Remo Holsmer. Nagu Reformierakonnale kohane, on n-ö esimene käepärane nui ikka ja alati Edgar Savisaar. Nii ka seekord. Poolnaljaga öeldes on ilmselt käes viimane võimalus seda relva kasutada, sest pärast 5. novembrit saab Keskerakond uue juhi.
Küsimus on, kas käimasolev rünnak on mõeldud Siim Kallase ja näiteks ka Kaja Kallase vaigistamiseks. Järgmisel aastal toimub Reformierakonna korraline üldkogu. Kas perekond Kallasele saadetakse sõnumit, et ärge unistagegi erakonna etteotsa trügimisest?
Kallase vastaste pool näeb asja üheselt: presidendiks Kallas küll ei saanud, kuid teda toetati, ta sai hääled ja talle tehti kampaaniat, aga nüüd teatab ta tänusõnadeta, et erakond pingutas liiga vähe ja ta mõtleb uuele erakonnale. Paljude jaoks võrdsustub see 2014. aastaga, kui Kallas pidi peaministriks saama, aga lahkus hoopis Eestist ja jättis erakonna hätta. Ja sama kordub nüüd.
Teine pool näeb selget rünnakut. Kuluaarides räägitakse, et Kaja Kallasel on kavas taas Eesti sisepoliitikasse siseneda järgmise aasta sügisel toimuvatel kohalikel valimistel, kus ta võiks olla Reformierakonna Tallinna linnapeakandidaat. Samal ajal on Marina Kaljuranna tiival plaan nimetada linnapeakandidaadiks hoopis Kaljurand. Seega avatakse samas sõjas uus rinne.
Salasihtmärk on Rõivas?
On võimalik, et rünnakut Siim Kallase vastu suunatakse ka erakonna esimehe Taavi Rõivase pihta. Enam ei räägi ainult konkurentpoliitikud, et Rõivas ei juhi oma erakonda. Seda tunnistavad ka Reformierakonna enda liikmed, öeldes otsesõnu: mis tahes poliitilise küsimusega nad Rõivase poole ka ei pöörduks, vastust ei tule, sest tal pole kunagi aega. „Meil puudub juht, inimene, kes erakonnaga tegeleb. Sa võid halvasti juhtida, aga kui üldse ei juhi, on asjad eriti kehvad,” tõdes üks staažikas Reformierakonna liige."
"16.05.2016, 11:14",sport,https://epl.delfi.ee/artikkel/74537901/max-verstappen-pustitas-rekordi-mis-jaab-toenaoliselt-igaveseks-pusima,"Max Verstappen püstitas rekordi, mis jääb tõenäoliselt igaveseks püsima","Noorest hollandlasest, endise vormeliässa Jos Verstappeni pojast sai noorim etapi võitnud piloot F1 ajaloos. Varem Sebastian Vetteli nimel olnud rekordi purustas ta kahe aasta ja 210 päevaga. Max oli eile 18 aastat ja 228 päeva vana.
Põhjus, miks Verstappeni nime ilmselt kivisse võib raiuda, peitub selles, et ta liitus vormel-1 karusselliga eelmisel hooajal just enne seda, kui sarjas seati vanusepiiriks 18. Verstappeni võib allolevas edetabelis esikohalt tõugata vaid mees (või naine), kes võidab etapi kohe oma debüüthooajal. Raske aga uskuda, et mõni tipptiim uustulnuka palkaks.
Verstappeni võit on seda erilisem, et noormees pääses alles sellel etapil esimest korda Red Bulli rooli, kui talle usaldati varem Daniil Kvjatile kuulunud sõitjakoht. Venelane tõsteti omakorda tagasi tütarmeeskonda Toro Rossosse.
Vormel-1 noorimad etapivõitjad:
1. Max Verstappen - 18 aastat, 228 päeva - 2016 Hispaania GP2. Sebastian Vettel - 21 aastat, 73 päeva - 2008 Itaalia GP3. Fernando Alonso - 22 aastat, 26 päeva - 2003 Ungari GP4. Troy Ruttman - 22 aastat, 80 päeva - 1952 Indianapolis5. Bruce McLaren - 22 aastat, 104 päeva - 1959 USA GP6. Lewis Hamilton - 22 aastat, 154 päeva - 2007 Kanada GP7. Kimi Räikkönen - 23 aastat, 157 päeva - 2003 Malaisia GP8. Robert Kubica - 23 aastat, 184 päeva - 2008 Kanada GP9. Jacky Ickx - 23 aastat, 188 päeva - 1968 Prantsusmaa GP10. Michael Schumacher - 23 aastat, 240 päeva - 1992 Belgia GP"
"27.05.2016, 23:55",lp,https://epl.delfi.ee/artikkel/74647691/joks-presidendiks,Jõks presidendiks?,"See on aga üsnagi erakordne. Meri, Rüütli ega Ilvese kohta poleks saanud väita, et nad sobiksid Toompeale paremini kui nende valimise ajal seal istunud peaministrid. Ja ega seda neilt oodatudki, neil olid muud ülesanded. Praegu on olukord teine. Lihtsalt kenast inimesest, kes on kõigiga sõber, jääb praeguses Eestis kahtlemata väheks.
Siiani on ennast presidendiks pakkunud isikud, kelle aktiivsem eluperiood kipub mööda saama, või siis varavanad, kes heal meelel ette kujutavad, kuidas nad eesti rahva „isade” või „emadena” oma elupäevakesi Kadrioru lossis mööda saadavad. Siit ka kuvand presidendist kui lepitajast ja ühendajast – eks täidavad seda rolli perekonnas ikka just vanaisad-vanaemad. Nende juuresolekul enamasti ei vaielda ega räägita tõsistest asjadest, vaid süüakse pannkooke ning lastakse vanainimestel rahus mälestusi heietada ja lihtsameelset moraali lugeda – et siis hiljem tegeliku eluga edasi minna.
Allar Jõks ei meenuta sugugi vanaisa ja mingit tasahilju tatsavat lepitajat temast ilmselgelt ka ei saaks. Minu jaoks kõlas tema presidendiks esitamine otsese umb- usaldusavaldusena praegustele erakondadele ja valitsusele – kuna ametlikku liini pidi pole ilmselt lähiajal Eestile võimekat liidrit tekkimas, tahetakse ära kasutada presidendi ametikoht, et ühiskonna tipus oleks vähemalt üks asjalik inimene. Ehk siis: kui Jõksist pole võimalik teha peaministrit, siis teeme temast vähemalt presidendi.
Tõsi, presidendi volitused on piiratud ja tema elus mängivad suurt rolli pidulikud riitused, mis tõenäoliselt pole Jõksi tugevaim külg. Kas ta ikka viitsib istuda lõpututel aktustel, pidada kümneid formaalseid kõnesid ja suruda tuhandeid väljasirutatud käsi? Asjalik inimene on harjunud veetma päevi tulusamalt kui nimbus pea kohal ringi hõljudes. Teisalt aga – iga president kehtestab ise mängureeglid. Ajaloohuviline teab, et koos Peeter Esimesega valitses esialgu ka tema poolvend Ivan, kes oli küll nõrgamõistuslik, kuid suutis see-eest ideaalselt täita traditsioonilist tsaarirolli: osaleda lõpututel jumalateenistustel, seista ja istuda liikumatult, seljas raske, kuldne rüü, ning näha välja väärikas ja vaga. Kärsitu Peeter seda ei suutnud, tema soovis tegutseda ja jättis tsaariks olemisega kaasnevad tseremoniaalsed ülesanded heal meelel vennale. Aga kui vend Ivan suri, siis tseremooniad lihtsalt lõppesid. Peetril oli targematki teha kui elavat jumalat mängida. Ei ole ju ka Eestis kuskil kirja pandud, et president peab olema justkui iluduskuninganna, kelle ülesanne on üksnes naeratada ja kena olla. Kui tal on soovi ja võimekust millegi sisulisemaga tegeleda, siis võivad aktused oodata.
Igal juhul oleks Jõks intrigeeriv valik. Näis, kas mõnel erakonnal jätkub mõistust ja julgust tema seljataha koonduda."
"15.10.2019, 19:01",arvamus,https://epl.delfi.ee/artikkel/87757161/olev-remsu-kas-demokraatia-ogib-iseennast,Olev Remsu: kas demokraatia õgib iseennast?,"Nüüd, mil on selgunud Poola valimistulemused, ei teeks ehk paha mõtiskella demokraatia olemasolu üle.
Demokraatia on algusest saadik olnud eliidiprojekt. Juba vanas Ateenas otsustasid asju linnriigi kodanikud, kes moodustasid u 15% sajatuhandelisest elanikkonnast. Naised, orjad ja sissesõitnud ei kvalifitseerunud. Poliitikat tehti turuplatsil, kuhu kogunes umbes pool tuhat kodanikku. Seda peeti (kogu) rahva võimuks: demos – rahvas, kratos – võim. Tegemist oli puhta otsedemokraatiaga, hääled anti probleemide lahendusvariantidele, mitte parteidele, kes valimisvõidu korral hakanuks siis probleeme ise lahendama. Niimoodi toimivad tänapäeval näiteks Šveitsi referendumid.
Demokraatiat kritiseeriti juba selle sündides, kaks ja pool tuhat aastat tagasi. Filosoof Sokratese meelest oli otsustajate arv ülearu suur, tema naeris sellise valitsemisvormi välja. Turuplatsil toimuvat pidas ta nähtuseks, kus libekeelsete demagoogide mõju alla sattunud võhikud jagavad teistele võhikutele ameteid. Praegu nimetame seda populismiks. „Võimule püüdlejad mõtlevad ikka kavalamaid viise, kuidas valijaid ära osta.” See repliik Jaan Kaplinski blogis ühtib suuresti Sokratese mõtetega. Sokrates kannatas selle meetodi all ise, väidetavasti mõisteti ta otsehääletusel demagoogide eestvõttel surma.
Edasiste sajandite jooksul kahanes võimalike otsustajate protsent päris miinimumini (kuningakoda pluss mõnikord ka aadlikud ja vaimulikud), ent Sokrates ilmselt ei oleks rõõmustanud, sest troonil polnud ikkagi filosoofid. Küll aga on alates Prantsuse revolutsioonist riigielus kaasa rääkijate arv plahvatuslikult suurenenud ja jõudnud juba enam-vähem 100%-ni täisealisest elanikkonnast.
Minu arvates sisaldab demokraatia mõiste kahte erinevat, mõneti kattuvat, ent mõneti päris vastanduvat kontsepti. Nimetagem neid demokraatiaks nr 1 ja demokraatiaks nr 2. Esimene neist on tsensuurifiltrist läbi käinud, õilistunud-kultuuristunud. Teine on ihad ja himud. Esimene on nagu teadvus, teine aga metsik ja pidurdamatu alateadvus. Esimene on pärit Prantsuse revolutsioonist, teine Ateenast. Kusjuures viimane võib kohati omandada antidemokraatliku olemuse.
Toome kolm erineva mastaabiga näidet, loodetavasti piisab neist üldistuse baasiks.
Olgu surmanuhtlus esimene lakmuspaber. Mõistus ja teadus ütlevad meile, et sellest karistusviisist pole kuritegevuse vähendamiseks vähimatki abi. Rasked kuritööd sooritatakse hetkeafektide tõukel, nende sooritaja ei mõtle karistusele, ei tunne selle ees hirmu. Ent ometi pooldab surmanuhtlust suur osa rahvast, mõne uuringu järgi isegi üle kahe kolmandiku. Teeb seda ilmselt kättemaksuvajadusest ja imaginaarsest hirmust, kusjuures kummalgi ei ole seaduslikkuse tagamiseks mingit mõtet, vastupidi, need vaid suurendavad seadusetust.
Niisiis, Prantsuse juurtega demokraatia nr 1 jaoks on elu püha, ka sarimõrtsukate, pedofiilide ja teiste koletiste elu. Kuid ateenalik demokraatia nr 2 lähtub alateadlikest tungidest ja poliitik, kes lubab rahvale nende täitumist, võidab kuhja hääli.
Teine näide on Poola. Seal moodustub nüüd rahva tahtel üheparteiline enamus. Valitsema hakkavad jõud, kelle totalitarismilähedased seisukohad vastanduvad Euroopa ülevatele ideaalidele. Kahtlemata tähendab see veel suuremat antinoomiat Varssavi ja Brüsseli vahel – õnnetuseks Poolale ja rõõmuks Vladimir Putinile. (Ehkki valimiste võitja Jarosław Kaczyński kritiseeris kogu kampaania vältel teravalt Venemaad.)
Mängitakse rahvuslusele, mis ei ole muuseas eales lahendanud ainukestki probleemi, ei Poolas ega mujal, ent sobib pimestavaks lipukirjaks, millega masse õhutada. Hoolimata sellest, et on põhjustanud mõnegi rahvusriigi – kaasa arvatud Poola – totaalse hävinemise.
Kolmanda näitega tuleme lähemale. Hiljuti saime teada, et riigikogusse paari tuhande häälega valitud poliitik on meie kaasmaalasi õnnistanud tituleeringutega „mugavusprussakad” ja „parasiteerivad tiblad”. Ja mis on selle labasuse süvastruktuur? Mängitakse meile sisendunud/sisendatud ohvristaatusele, et oh, kui palju on meile liiga tehtud! Ent nüüd on ilmunud Kalevipoeg, kes kõigist piiranguist hoolimata sortsidele serviti lajatab, neid ülekohtu eest krõbedalt karistab. Ja on üpris tõenäoline, et järgmistel valimistel on seesama tituleerija veelgi populaarsem ja mõned tema poolt hääletajad hõõruvad heameelest käsi: viimaks panime neile ära! Taas nähtus, mis tuleb kvalifitseerida demokraatia nr 2 hulka ja meid tegelikult alandab.
Olgem ausad, suurt osa rahvast ei kütkesta ülevad demokraatia-, see tähendab eliidiideed. Neile on olulisem materiaalne toimetulek ja kollektivism (näiteks rahvusluse kujul), ka sellest loodetakse tuge äraelamisele.
Demokraatia, mis on nii majanduse kui ka riigijuhtimise vallas kahtlemata kõige efektiivsem süsteem (kõik vastupidised näited lähtuvad soovmõtlemisest), võib aga iseennastki süüa, anda väga demokraatlikul viisil voli neile, kes oma hinges ihkavad totalitarismi. Teame, et ajaloos on seda juhtunud.
Pruun katk on nakkav ja selle põhioht peitub selles, et põdejad seda ei tunnista. Ehkki leidub oma isiklike hüvede nimel salakavalaid kaasajooksikuid, isegi eestvedajaid, on kindlasti rohkem ausaid katkulisi, kes enda arvates ajavad õiget asja, võitlevad rahvuse olemasolu ja hüve ning kõrge moraali eest.
Mida teha?
Ühelt poolt tunnen end mõjutatuna valgustajatest. Tahaksin uskuda, et hea ja kultuur võidab, kõrgem haritus- ja elatustase ei lase realiseeruda ennasthävitavatel ideedel. On ju demokraatia kogu aeg arenenud, olnud kohanemisvõimeline. Küll leiab ta läbimatu piiri demokraatia nr 1 ja nr 2 vahel, ei lase riiki juhtima pidurdamatuid tunge. Ja teeb seda niimoodi, et säilivad kõik pühadused, kõik vabadused.
Teiselt poolt? Tagurlaste pealetung on võimas, nad murravad sisse uksest ja aknast, nõnda et meenub Betti Alver, kes luuletas juba 1939. aastal:
Vaim, kandes kord triumfipärgi
ja rikast rüüd,
praevardas väntas nuumat härgi –
kuid nüüd? kuid nüüd?
Jõuk püsib nüriduses hardas
ja pärg on pärg.
Kuid sõber, tea: nüüd vaim on vardas
ja väntab härg."
"17.08.2016, 00:10",sport,https://epl.delfi.ee/artikkel/75357433/heiki-nabi-valus-on-kuid-kaotada-tuleb-vaarikalt,"Heiki Nabi: valus on, kuid kaotada tuleb väärikalt","Nabi on higine ja tõsine, rätik õlgadel. Silmis pole tavapärast sära. Jutuajamise käigus kerkivad suunurgad ainult korda paar ja ka siis õige pisut. Maadluses on viies koht sama, mis teistel aladel neljas – niisiis jama.
Pronks oli ainus, mis kreeka-rooma maadluse raskekaalus võtta oli. Esimeses ringis kaotas Nabi kolmanda olümpiakulla kaela saanud kuubalasele Mijaín López Núñezele sama ülekaalukalt, kui oli miinusringis võitnud rootslast Johan Euréni.
Pronksimatš läks naa, venelane Sergei Semjonov oli parem napilt, kuid kindlalt 6 : 0.
„Väga halvasti endale ei ütleks,” sõnab Nabi. „Selge, tegin vea, mis tõi kaotuse. Selle eest sarjaks. Aga päris kotipoiss ma polnud. Ühte meest võitsin ja venelase vastu oli mul siiski võimalus.”
Igatahes oli ta mängus sees ja hetki, kus matš enda kasuks kallutada, oli suisa kolm.
Esiteks. Nabi kaitses parteris rünnakud ära ning kui pisut hiljem venelane alla pandi, üritas ülevedu, ent ei saanud kohe haaret ja kui sai, läks see lahti.
Teiseks. Otsustava perioodi alguses läks Semjonov tasakaalust välja ja vajus põlvele. Nabi sööstis selja tagant kallale, kuid vastane rabeles end püsti. „Mul jäi murdosa sekundist puudu, et ta parterisse suruda,” ohkab Nabi. „Poleks jäänud, teeninuks kaks punkti ja olnuks hoopis teine matš.”
Kolmandaks. Teist korda parteris, liibus Nabi talle omasel moel vastu matti. Semjonov proovis siit ja sealt, siit ja sealt ning ühtäkki Nabi kerkis ja lendas kõrge kaarega. 0 : 6 ja pronks oli läinud. „Arvasin, et vastane enam ei ürita, jäin hajevile. Minu käkk,” kirub Nabi. „0 : 1 seisust saanuks veel võidelda.”
Üks küsimus siiski tekib: miks karistas kohtunik äsja vastase peaaegu parterisse surunud Nabit hoiatusega passiivsuse eest? Ka Nabi ei mõista seda, kuid ei peatu teemal pikemalt.
Nabi peas küpseb äge plaan. „Peaks López Núñezega läbi rääkima, et kui ta maadlusega lõpparve teeb, siis hakkab mind treenima,” teatab Nabi „Käiksin aeg-ajalt Kuubal harjutamas ja… Saame Mijaíniga kenasti läbi, meie vahel on keemia. Ainult et hispaania keel tuleks ära õppida.”
Nabi ei otsi vabandusi, vaid lahendusi. Esmalt on tal mõte teha läbi veel üks nelja-aastane tsükkel, mille lõpus ta oleks 35-aastane. Olümpiahõbedast, kahest MM-kullast ja pronksist ning EM-pronksis Nabile ei piisa. Tahaks veel. „Pean pere, EOK ja alajuhtidega läbi rääkima,” arutleb Nabi. „Pereelu kannatab, selge see, kuid naine toetab mu otsuseid. Tähtis on leida idee, kuidas neli aastat üles ehitada, nii et paremaks saada.”

Nabi ilme muutub tumedaks kui sügistaevas: „Valus on. Aga surun hambad risti ja kannatan vaikides ära. Kaotada tuleb väärikalt.”
Venelase Sergei Semjonovi võiduheide, mille teine osaline oli Heiki Nabi, olevat asjatundjate arvates seni Rio de Janeiro maadlusturniiri kauneim. Semjonov tõstis Nabi parterist üles ja lennutas üle rinna kõrge kaarega matile.
Kõigi matšide peale kokku on kohtunikud ainult Semjonovi heidet hinnanud maksimaalselt ehk viie punktiga.
Arusaare traumad ja ebamäärane kaotus
Ardo Arusaar piirdus Rio olümpial kreeka-rooma maadluse kuni 98 kilo kaalukategoorias üheainsa matšiga.
Matš Venemaa esindaja Islam Magomedoviga oli hall ja vastase teenitud kuus punkti ebamäärased.
2 : 0 läks Magomedov juhtima Arusaare heiteüritusest. „Tavaliselt vastane sellest olukorrast punkte ei saa, ent Magomedov pidurdas minu liigutuse kinni ja alles siis läks peale. Olin liiga kärsitu,” tunnistas Arusaar.
4 : 0 tekkis tabloole siis, kui Arusaarele tehti hoiatus pea liiga madalale langetamise eest. „Ka tema pea oli all, põrkasime ju peadpidi kokku,” kommenteeris Arusaar.
6 : 0 tuli taas Arusaare rünnakust, kui mõlemad matilt välja prantsatasid. „Punktid olid nii ja naa. Mina alla ei jäänud, tema liigutust ei teinud,” oli Arusaar nõutu.
Arusaar võitles süstide toel. Võistluspäeva hommikul pritsiti külge valuvaigistit, sest roide kõhr oli katki. 1"
"23.07.2018, 21:20",arileht,https://epl.delfi.ee/artikkel/83099253/eesti-vaikepangad-noolivad-leedu-turgu,Eesti väikepangad noolivad Leedu turgu,"Inbank ostis alles tänavu LHV-lt ära Leedu järelmaksudega tegeleva üksuse Mokilizingase, kuid Bigbank on Leedu turul tarbimislaenudega juba 2007. aastast.
Tegelikult oli mõlemale Eesti väikepangale enne Leetu minekut proovikatlaks Läti. Et Bigbank alustas Lätis aastal 1996 ehk palju varem kui Leedus, on ka seletatav, miks laenulepinguid on Lätis kõvasti rohkem kui Leedus. Kuid Bigbanki suurim laenuportfell on Leedus.
„Bigbank on praegu Leedu turul tarbijalaenude sektoris üks turuliidreid,” märkis Ärilehele Tallinnas nõupidamisel viibinud Bigbanki Leedu juht Rolandas Norvilas. „Keskpanga statistika andmetel on meie turuosa laenumüügis 10–11%. Leedu turu olukord on erinev, kuna lisaks suurtele universaalpankadele, kes pakuvad kõiki pangateenuseid, tegutsevad turul ka paljud tugevad laenukompaniid ja kiirlaenufirmad.”
Inbank sai enne LHV-lt ja tema partnerilt Leedus Mokilizingase ostu käe valgeks Läti ja hiiglaslikul Poola turul. LHV majandas endist Snorase panga liisinguüksust, kuid müüs selle tänavu Inbankile.
Kokku on Leedu turul 12 panka ja 53 finantseerimisettevõtet. Enamiku nendest moodustavad nagu Eestiski nn SMS-laenu firmad. Kui vaadata mahtu, siis pangad domineerivad umbes 73%-lise turuosaga.
„Mokilizingasel on 36% järelmaksuturust, mis omakorda on kogu turu mahust umbes 12–13%,” ütles Inbanki juht Jan Andresoo. „Meie peamine fookus Leedus ongi aktiivsem sisenemine tarbimislaenude turule. Tarbijakäitumiselt on Eesti Leeduga küllalt sarnane. Regulatiivselt on nii mõnigi erinevus – piirangutes ja loogikas, kuidas hinnatakse krediidivõimet. Näiteks abielus inimestel võetakse arvesse pere krediidivõimet. Kokkuvõtlikult on tegemist aktiivse ja arenenud turuga, kus on korralik konkurents.”
„Praegu võib öelda, et Inbankil läheb endiselt hästi. Peamine näitaja on see, et meie äri Leedus kasvab väga korraliku tempoga. Eelmise aastaga võrreldes on müügikasv olnud üle 100%,” märkis ta. „Teisisõnu pole omaniku muutuse fakt ettevõtte tegevust negatiivselt mõjutanud, hoopis vastupidi, andnud kindlama baasi, et keskenduda arengule. Juhtkond on endiselt paigas ja motiveeritud ettevõtet arendama.”
Inbank veel Leedus Bigbanki konkurendiks ei loe ja ka vastupidi.
„Bigbank on Leedus aktiivne, kuid seda ennekõike tarbimislaenude segmendis,” märkis Andresoo. „Meie oleme täna peamiselt järelmaksuprofid ja teeme esimesi samme, sisenemaks samasse turunišši. Järelmaksu valdkonnas me Bigbanki konkurendiks väga ei tüki, kuid meie uues fookusturus on nad kahtlemata tugevad tegijad.”
Kiiret turukasvu ja Bigbanki kasvu Leedus kiitis ka Norvilas. Tänavu konkurents kasvab, kuid mitte universaalpankade poolt, märkis ta. Inbanki pidas ta tugevaks tegijaks, eriti Eestis, ja lubas nende tegevusel Leedus silma peal hoida.
„Me jälgime hoolega konkurentide turundustegevust. Viimati nägin ma universaalpanga suurt tarbimislaenude reklaamikampaaniat meedias kaks aastat tagasi. Selleks pangaks oli Swedbank,” lausus Norvilas. „Suurpangad liiguvad kliendipakkumistega üha enam internetti, mistõttu suuri kampaaniaid pole märgata. Neil on suured kliendiandmebaasid, mis võimaldavad otse müüa. Turg kasvab, kuid suurpangad mitte. Ma ei tea, miks universaalpangad selles valdkonnas ei kasva. Võib-olla on neil liiga palju eri tooteid ja neil pole fookust. Meil on alati fookus ja suured eesmärgid.”
„Tahame tänavu kasvatada Leedu laenuportfelli 140 miljoni euroni,” rääkis ta. „Juuni lõpu seisuga oli laenuportfell 100 miljonit eurot.”
Võib tunduda üllatav, et ajal, kui Eestit ja Lätit räsivad rahapesu- ja pangandusskandaalid, pole Leedus pankadest halbu uudiseid tulnud. Meil on jätkuvalt teemaks Danske Banki rahapesu Eesti kaudu, Versobanki likvideerimine ja Lätis ABLV panga häving.
„Meil olid teised skandaalid, pangad pankrotistusid. Snorase ja Ukio Bankase häving. Viimane oli seotud Vene rahaga ja kogus tuntust rahapesuga,” ütles Norvilas. „Leedu keskpank on võtnud väga aktiivse rolli panganduse järelevalves ja seadusloomes. Võib-olla on ülereguleerimisega liiale mindud ja pankadele võiks anda rohkem hingamisruumi. Leedus pole pankades mitteresidentide hoiustel märkimisväärset osakaalu.”
Bigbank ja Inbank Leedus hoiuseid ei kaasa
Liisingufirma vormis on praegu hoiuste võtmine võimatu, kuid Leedus filiaalina tegutsev Bigbank tõi välja, et Leedus oleks hoiuste kaasamine kallim kui hoiuseid Saksamaalt, Hollandist ja Austriast vahendajate kaudu võttes. Sealt kaasab hoiuseid peale nende kahe panga nüüd ka LHV.
Kui Inbank on öelnud, et kasvuks on raha vaja ja teatud suuruseni kasvades tahavad nad ka aktsiapakkumise teha ja aktsiatega börsile tulla, siis Bigbanki Leedu juht oli sellele küsimusele vastates kidakeelne. Ta märkis, et pank on hästi kapitaliseeritud ning tema ei ole küll õige inimene allutatud võlakohustuste ja aktsiapakkumise teemal rääkima."
"14.12.2018, 16:32",kultuur,https://epl.delfi.ee/artikkel/84725535/plastiliinist-teofrastus-raagib-paris-kasside-keeles,Plastiliinist Teofrastus räägib päris kasside keeles,"Peedu raudteejaamast päästetud Teofrastus, kes hiljem Mustamäele seiklema satub, on küllap üks Eesti kuulsamaid raamatukasse. Astrid Reinla „Teofrastus” oli ühtlasi Sergei Kibuse (31) abikaasa lapsepõlveraamat, mis läbipaistvatest kolimiskastidest Sergeile aastaid vastu vaatas. „Kui lõpuks kodu leidsime ja kastid lahti pakkisime, lugesin raamatu läbi. See oli koduotsingutest…” Sergeile on kassid ka muidu südamelähedased. Tal endal on neid kaks – Miri ja Musi, üks kahe-, teine seitsmeaastane.
Astrid Reinla lasteraamatu 1985. aasta esmatrükis ilmus Teofrastus halli triibikuna (illustratsioonide autor Lea Malin). Need värvid on säilinud ka 2010. aasta väljaandes (kus kassile on näo andnud Valdek Alber). Nukufilmi-Teofrastus on aga oranž. Miks nii? Põhjus peitub valitud tehnikas. Kogu „Teofrastuse” maailm on filmis nimelt ehitatud plastiliinist. „Kui sul on plastiliinist kass, siis pead seda iga kaadri jaoks voolima ja nii 24 kaadrit sekundis. See tähendab kõiki lihaseid, lisaks peab liigutama kõrvu, tuleb kammida karva. Ainult siis on kass elus,” selgitab Sergei. Esimeseks proovivõtteks valminud ilus hallitriibuline plastiliinkass oli liigutamisest lõpuks pruunikashall kängar. Seetõttu otsustati, et filmikass tuleb oranž.
Proovikasse kulus filmi jaoks umbkaudu kakskümmend. „Ütlen ausalt, et esimesed nägid rohkem välja nagu tiigrid või pantrid,” tunnistab režissöör. Seda filmi poleks saanud teha mängufilmina. „Kuidas sa lavastad seal kasse? Et kassi „mängima” saada, peaks teda dresseerima. Tahtsin, et film mõjuks realistlikuna, ent ükski loom ei tohtinud selle pärast kannatada. Joonisfilm oleks olnud aga lihtsalt veel üks multikas kassist,” selgitab Sergei.
Astrid Reinla raamat on paljude inimeste teadvusesse toonud Peedu – vägagi reaalse koha Elva külje all –, mille rongijaamas kass Teofrastus raamatu algul külmetab. Sergei ise Peeduga tuttav ei ole, küll aga sõitis suvel sealt läbi, et jaama oma silmaga näha. Isiklik side on tal pigem raamatu teise osaga, kus Teofrastus Mustamäele satub ja seal kaduma läheb. „Olen Mustamäel üles kasvanud ja ühesuguseid halle kaste täis linnaosa on mul selgelt meeles. Lapsena kadusin pidevalt sarnaste majadega tänavate vahele ära ega teadnud, kuhu minna,” selgitab ta. Seda tunnet on ta püüdnud ka filmis edasi anda.
Nukufilmi tegemine on pikk protsess. Ehkki lõpptulemusena näeme 15-minutilist lühifilmi, on selle valmimine alates kavandist võtnud aega kolm aastat. Sellest neli kuud läks võtteplatsi ja nukkude ehitamiseks ning seitse kuud filmimiseks. Mõtlemisaega oli palju. Pealtnäha lihtsa looga lastefilmi on Sergei ja kunstnik põiminud üksjagu metafoore. Näiteks linnud tähistavad vabadust. Ent peamised lisatähendused on Sergei jaoks hoopis etappides, mida kass läbi elab. Ta ütleb, et sisuliselt võrdleks tema Teofrastuse lugu Eesti Vabariigi looga.
Filmi alguses, Peedu raudteejaamas, on Teofrastus iseenda peremees. „Ta on üksik kodutu kass, kelle keegi leiab ja maakodusse elama viib. See on imeline paik, kus kass on väga õnnelik. Oma peas nimetan seda esimeseks vabariigiks,” toob ta näite. Teises etapis viiakse kass koduks saanud kohast rongiga minema. „Rong on kassile väga jube mürisev asi. Kuhu teda viiakse ja mis toimub, sellest ta aru ei saa.” Järgneb Mustamäe pea eristamatult hallide majade ja inimestega.
Raamatus ja filmis kannatab kass palju. „Mõned inimesed on jubedad egoistid, kes ei hooli kellestki peale iseenda. Aga nii filmi kui ka raamatu lugu lõpeb heade inimestega, kes leiavad kassi ja aitavad ta koju tagasi. Mõnes mõttes on see kui taasiseseisvumisaeg. Teofrastus jõuab tagasi maakoju, ent tal läheb tükk aega, enne kui ta aru saab, et on taas õnnelik.” Peamine sõnum peitub Sergei arvates vabaduses. „Sa ei saa olla vaba, kui piirad teiste inimeste või olendite vabadust. Kellelegi ei tohi teha haiget ega kedagi piirata, ainult neid põhimõtteid järgides oled ka ise vaba,” ütleb režissöör.
Filmis jutustab lugu paljudele vaatajatele vägagi tuttav hääl, nimelt Aleksei Turovski oma. „Kui ühel hetkel aru sain, et filmi on vaja narraatori häält, siis minu jaoks teisi variante peale Turovski ei olnudki. Meie esimene kõne oli selline, et rääkisin paari lausega ära, mis film see on ja mida ma teda tegema tahaksin. Ülejäänud umbes nelikümmend minutit rääkisime kassidest,” jutustab Sergei lõbusalt.
Sama loogiline valik oli filmi muusika autor Mari Jürjens. „Kui kirjutasin stsenaariumi, mängis mul tema muusika peas. Mari tegi muusikat südamega. Tal on palju lapsi, nii et ta saatis muusikat sageli öösiti. Kui võtted venisid ja olid muud kriisid, siis see tegi mul tuju jälle heaks ja järgmisel päeval tulin uue jõuga filmi tegema,” räägib Sergei.
„Kuhu kõnnivad kassid, kui nemad koju ei tule? Kaugel Kassiopeial nemad süütavad tule.” Need filmi tunnuslaulu sõnad ei ole pärit „Teofrastuse” raamatust, küll aga kuuluvad ühele teisele Astrid Reinla luuletusele pealkirjaga „Kõikide kadumajäänud kasside mälestuseks”. „Teofrastusest” on tuttavad hoopis read „Teofrastus Bombastus kord aiateel astus. Üks hirmus suur koer tuli temale vastu”. Aga et teada saada, mis edasi juhtub, tuleb juba raamat välja otsida, sest 15-minutilisse filmi polnuks võimalik tervet raamatut ümber panna. „Võtsin Reinlalt loo tuuma, peamise tunde, mis seda lugedes oli,” selgitab Sergei.
Üksjagu aega panustas filmi meeskond kogu helimaailma loomisse. Sergei avastas, et helipankade kassihäälte salvestustest jääb väheks. „Seal on kasside kräunumine kevadel, kui neil on jooksuaeg, või kassi hääl, kes ehmatades kräunatab ja minema jookseb,” kirjeldab ta. Filmi tarbeks pidi ta mõnes mõttes selgeks õppima kasside keele. „Käisin oma kassidel mikrofoniga igal sammul järel. Kui kass on õnnelik, siis filmikass seda nii väljendabki. Ja oma kasse tunnen nüüd ka paremini,” arvab Sergei. Oli siiski üks stseen, kus kasutati helipanga abi. „See on jube koht, kus kass kannatab. Ma ei hakanud oma kassidelt paluma, et tehke nüüd seda häält, et olete täielikult šokis ja frustras.”
Tegemist on ajastufilmiga, mille sündmused toimuvad 1985. aastal, seega sooviti ka näiteks autole ajastutruud heli. See polnud õnneks keeruline. „Meie kunstnik Pärtel Tall restaureerib juba mitu aastat oma vanaisa Moskvitši, nii et kõik pidurdamise ja gaasi andmise helid on autentsed,” ütleb Sergei. Ta ise on sündinud kaks aastat pärast filmi sündmusi, 1987. aastal. Tegevuse tänapäeva toomine ei tulnud aga kõne allagi. ”Stseen, kus inimesed seisavad poes järjekorras ja ootavad, näeks kaasajas välja nii, et nukkudel on nutitelefonid käes. Keegi ei paneks kassi tähelegi, sest selle asemel passitakse ekraani.”
Nukuanimatsiooni maailma nimetab ta veidraks ja imelikuks. ""Aga mulle meeldivad sellised asjad. Kui lõpuks näed materjali, oled nii õnnelik ja see kõik on ühtäkki seda väärt.”"
"25.08.2015, 00:13",arileht,https://epl.delfi.ee/artikkel/72266317/skandinaavia-rasketoostuse-tippjuht-tahab-muuta-narva-elamisvaarsemaks-linnaks,Skandinaavia rasketööstuse tippjuht tahab muuta Narva elamisväärsemaks linnaks,"Narvas rasketööstuse tehast omav Fortaco kavatseb lähiaastatel tootmist laiendada ja investeerida sellesse kümme miljonit eurot. Praegu töötab tehases 370 inimest, aga paari aastaga tahab Fortaco eri ametikohtadele palgata veel 200 töötajat lihttöölistest kuni inseneride ja disaineriteni.
Hellberg tõdeb, et kuigi ta on oma elu jooksul töötanud kokku 28 riigis üle maailma ja vastutanud nii Koreasse kui ka Venemaale tehaste ehitamise eest, pole ta siiski varem kokku puutunud nii nutuse kohaga nagu Narva.
Hellberg tunnistab, et leida sellist investorit, kes toetaks Fortaco visiooni, pole kerge. Ta nendib, et ega asja ei lihtsusta ka „praegune olukord ja suhted Venemaaga”, aga juba varem polnud läbirääkimised Ida-Eestisse investeerimiseks vilja kandnud.
Soomes asuva peakorteriga rasketööstusettevõte Fortaco Group OY toodab paljudes valdkondades tegutsevatele firmadele üle maailma masinaid või nende osi. Näiteks on Fortaco kliendid ABB, Caterpillar, Volvo, Hitachi, Rolls-Royce, Wärtsilä, Kone ja paljud teised põllumajanduses, metsanduses, energeetikas, kaevanduses või muudes tööstusharudes tegutsevad firmad. Nii toodab Fortaco näiteks olulisi osasid kruiisilaevade mootoritele või paneb kokku ekskavaatorikoppade osi.
Fortacol on üle Euroopa kokku kümme tehast, üks neist asub Narvas ja osteti endiselt omanikult Cargotecilt. Kõik tehased müüvad oma kauba otse kliendile, mitte emaettevõttele. Fortaco moodustati 2012. aastal firmade Komas ja Ruukki Engineering ühinemisel, nüüdseks on tööstuse omanik erakapitalil põhinev Capmani fond. Fortaco käive ulatus 2013. aastal üle 216 miljoni euro ja firmas töötab üle 2300 inimese.
Lars Hellberg on rootslasest tippjuht, kes on elu jooksul juhtinud mitut rasketööstusettevõtet ja eri tehaste töö eest vastutades elanud kokku 28 riigis üle maailma USA-st kuni Aasia riikideni. Enne Fortaco Groupi presidendiks ja tegevjuhiks nimetamist töötas Hellberg ühes Soome suurimas firmas Wärtsilä Groupis, kus ta juhtis tehnoloogia-
valdkonda ja oli ühtlasi kontserni asepresident. Eelmisel aastal ulatus merendus- ja energeetikasektorile eri lahendusi pakkuva firma Wärtsilä käive 4,7 miljardi euroni ja grupis töötas 17 700 inimest.
Hellberg on töötanud ka Saabi ja General Motorsi autotööstuses, oma karjääri alustas ta insenerina 1985. aastal Volvo autotööstuses, kus ta töötas eri ametikohtadel kuni 2001. aastani.
Milliseks kavandab Vaba Lava oma tegevust Narvas, kas ja kuidas peaks see erinema Tallinnas toimuvast? Kas tuleb näiteks rohkem venekeelseid etendusi?
Vaba Lava eesmärk on elavdada Narva kultuurielu uue teatrikeskuse loomisega, mis pakuks kohalikele truppidele ning teistele Eesti ja välismaa teatritele külalisetendusi anda. Tallinnas Telliskivi loomelinnakus tegutsev Vaba Lava teatrikeskus on peamiselt suunatud Eesti projektiteatritele ja vabatruppidele, kellel oma teatrimaja pole, aga Narva teatrikeskus oleks avatud kõigile Eesti teatritele ja kultuurikorraldajatele nii etenduskunstide, muusika-, filmi, kujutava kunsti kui ka konverentsikorralduse valdkonnast.
Kui suur on teie investeering Narva laienemisel? Ma saan aru, et nende ruumide, kus tegutsema hakkate, omanikuks jääb ikkagi Fortaco?
Vaba Lava Narva teatrikeskust planeeritakse Baltijetsi tehase ruumidesse (Linda 2 asuv 7500-ruutmeetrine kinnistu kuulub Fortaco tütarfirmale Linda Properties OÜ – toim), kus praegu paikneb Narva teater Ilmarine. Ilmarine on kindlasti oodatud meie majas oma tegevust jätkama. Baltijetsi tehase ruumid võimaldavad kohandada teatrikeskuse eri funktsioone: etendusi, kino, kontserte jne. Narva kesklinnas paiknemine võimaldab külastajatele hea ligipääsu.
Kas peale kultuuriministeeriumi lisarahastuse taotlete toetusraha ka erasektorilt? Kas näiteks Starman, kes on Tallinna Vaba Lava suurtoetaja, toetab ka Narva projekti?
Kuna Narva teatrikeskuse rajamine on oluline nii regionaal-, integratsiooni- kui ka kultuuripoliitika tasandil, töötame selle nimel, et kolmanda sektori ja riigi initsiatiivile lisanduks ka kohaliku omavalitsuse ja erasektori tugi. Ainult kõigi osapoolte koostöös õnnestub käivitada Narvas mitmekesise programmiga nüüdisaegne teatrikeskus."
"20.10.2017, 00:05",sport,https://epl.delfi.ee/artikkel/79885282/embrichist-saab-sole-vehklemissaali-perenaine,Embrichist saab Sõle vehklemissaali perenaine,"Eesti vehklemine sai taas õnnistatud. Peale Haapsalu vehklemishalli kerkis Tallinnasse Sõle tänavale vehklemissaal, mis sai valmis mõni päev enne valimisi. Lihtsalt juhtus nii.
Sellega sai Mustamäel asuvast Kännu Kuke võimlast vähemalt Eesti koondislastele minevik. Neli kümnendit tagasi oli see vehklemissaal võimas ja vinge, ent muutus lagunemisprotsessi tagajärjel asotsiaalseks. Külmal talvel oli saalis ja duširuumis mõni soojakraad, suvel vehkle nagu saunalaval. Tahad õhkjahutust ja avad tagaukse, kuid seal lehkab, sest napsivennad kasutavad uksetagust tualetina.
„Käisin just äsja Mustamäe saalis, aga nostalgiat ei tekkinud. Sõle on pooleteise nädalaga omaseks saanud,” tunnistas epeenaiskonna liider Irina Embrich.
Embrich, õigemini tema klubi IREM avaldas soovi Sõle saali haldama hakata. Tallinna spordi- ja noorsooameti juhataja Rein Ilvese sõnul on kõik pelgalt otsuse kinnitamise taga. „Lähimal linnavalitsuse istungil saavad asjad paika,” ütles Ilves. „Klubi IREM on ainus kandidaat ja tal on Eesti vehklemisliidu soovitus.”
Tallinna linnale tuleb Sõle saali eest kiitust avaldada. Nüüd on pealinnas vähemalt üks treeningpaik, kus maas on õige pikkusega vehklemisrajad ja sportlastel mugav harjutada. Paraku on köiel kaks otsa.
Esiteks on üheksa rajaga Tallinna vehklemissaal 15 rajaga Haapsalu saaliga võrreldes väike. See tähendab, et eriti palju sportlasi seal harjutada ei saa. „Igas linnajaos võiks selline saal olla, sest lapsed peaksid sporti tegema kodukoha läheduses,” tõdes Embrich. „Minu klubi üürib treeninguteks ka tavalist võimlat ja Mustamäe ruumid jäävad samuti vehklejate kasutusse, sest noori tuleb ala juurde üha rohkem.”
Teiseks pole Sõle spordikompleksis sportlaste pansionaati ega läheduses hotelli. „Tallinnas puudub spordihoonete juures majutus ja toitlustamine,” kurtis Kaido Kaaberma. „Keeruline on kutsuda teiste riikide koondislasi laagrisse, sest pole mugav sõeluda saali ja hotelli vahel. Kusjuures millega? Linnatranspordiga? Sõleski võiks olla kümmekonna toaga pansionaat.”
Ilves nõustub, et musketäridel on ruumi juurde vaja, ja lisab, et asjaga tegeletakse. „Oleme plaaninud Tondiraba kompleksi luua vehklemisrajad ja ka sportlaste pansionaadi,” teatas ta. „Kui kõik sujub, saame need paari aasta pärast valmis.”
Abiliseks endine medalinaine
Irina Embrich teeb oma klubis IREM treeneritööd nii palju, kui tippspordi kõrvalt jõuab.
„Lapsi, kes tahavad vehklemistrenni tulla, on palju,” ütles Embrich. „Kui Sõle saali klubi hallata saan, võtan ühe rühma juurde. Võtaksin rohkemgi, kuid praegu napib aega.”
Õnneks tuli Embrichile appi endine tippvehkleja, Eesti naiskonnaga kaks MM-hõbedat võitnud Olga Aleksejeva.
„Treenerite puudus on vehklemises suur,” ohkas Embrich. „Me ei saa koguda suuri gruppe, mis tähendab kesist pearaha ja töötasu. Lapsed on lapsed, neil peab silm peal olema, kui vehklemiseks läheb.”"
"29.01.2021, 00:05",arileht,https://epl.delfi.ee/artikkel/92395335/sven-nuutmann-laks-piletilevile-teist-korda-kosja-mis-seal-salata-pidin-ka-suure-summa-laenu-votma,"Sven Nuutmann läks Piletilevile teist korda kosja. „Mis seal salata, pidin ka suure summa laenu võtma”","Sven Nuutmanni esimene töökoht oli pitsameistri oma. Toona käis ta veel koolis. Siis viis elu ta Soome Kotka kõrgemasse merekooli õppima. Juba siis meeldis talle meri. Ju sel põhjusel, et nii vanavanemad kui ka vanemad on Hiiumaalt pärit. Ta hakkaski tööle riigiettevõttes Tallinna Sadam, reisisadamas, kuid 1995. aastal kiskus saatus teistele radadele. Esmalt Sunseti klubi juhiks. Intervjuus LP-le ütleb Nuutmann, et nüüd, üle 25 aastat hiljem, on ta justkui ringiga meelelahutuse juurde tagasi jõudnud. Veebruari keskel peaks konkurentsiametist tulema luba, millega saab Nuutmann koos Baltcapi Fondiga lõplikult Baltic Ticket Holdingu ehk Piletilevi omanikuks. Karmi „lammutaja” imagoga Nuutmann on viie lapse isa ja koroonaajal on ta nautinud perega aja veetmist.
Juhina olen töötanud 25 aastat ja üle poole sellest meedias. 2000. aastate paiku tulin Easy FM-i, aastaga edutati mind Baltimaade juhiks. Siis oli sellest saanud Star FM ja kõrvale oli tulnud ka Power Hit Radio. Seal, Modern Times Groupis, olin viis aastat. Siis siirdusin kohalikesse meediamajadesse. Seda aega iseloomustab digitaalne pealetung. Eesti ajalehed on kenasti hakkama saanud. Kaks kanget gruppi katsuvad jõudu. Nad pole alati saanud seetõttu ka majanduslikult ratsionaalseid otsuseid teha.
Delfi Groupi juht olin 13 kuud. Naljaga pooleks on see ainuke töökoht, kust olen piltlikult öeldes kinga saanud. Ekspress Grupi toonane juht Gunnar Kobin arvas, et tahan tema kohta endale. Ma ei teadnudki, et see on vaba. Praegu võtan seda huumoriga, aga sel ajal oli see päris ootamatu. Delfi oli grupi osa olnud vähe aega ja sel oli oma DNA. See oli väga hea ost, ehkki mõni arvab, et natuke liiga kallis. Inimesed olid ägedad, paljudega suhtlen siiani. Isegi pärast seda, kui olime vahepeal teine teisel pool barrikaadi.
Oskar Lutsu „Kevade” moodi väljendudes: kui mina Eesti Meediasse saabusin, olid tunnid juba alanud. Paljudes lõikudes oldi maha jäänud. Oli palju seisvat vett. Kui seisvasse vette kivi visata, siis tulevad ikka lained. See, mida arutati Ekspress Grupis ja Delfis ning Postimehes, olid kaks eri asja. Digitaalne mahajäämus oli suur. Uued kogemused tuli sinna viia. Palgaralli hakkas sealt. Paljud vaatasid ka kõhklevalt ega tulnud kohe muutustega kaasa. Meil oli soov kindlaid ajakirjanikke palgata ja toimetusi laiendada.
""Sportlikumas mõttes võimsam andmine käis reklaamimüügis.""
Sportlikumas mõttes võimsam andmine käis reklaamimüügis. Spordistriimide ja -õiguste teemal oli Delfi nautinud üksi olemist. Siis meil spordiosakond suurenes ja tuli Marko Kaljuveer. Olümpiaülekannete ostu puhul oli teada, et ainult reklaamiga on seda keeruline plussi viia. Ent leidsime meeskonnaga lahenduse, kuidas nii suur reklaamimaht pikema aja peale jagada ning Eesti reklaamiturule tuli raha rahvusvahelistest eelarvetest (Toyota, Samsung ) ja 2018. aasta Pyeongchangi olümpiamängud jäid suures pildis nulli. Rahvusvaheliste meediaõiguste müüjate silmis tõusis Eesti Meedia uuele tasemele. Meenub, et ERR üritas meid igal sammul alavääristada. Nende ajakirjanike akrediteeringud lausa lõpetati, sest nad rikkusid olümpiareegleid. Arusaamatul põhjusel otsustas ERR-i juhtkond raisata raha ja ikkagi spordiajakirjanikud Pyeongchangi saata. Kahetsusväärselt levitas ERR-i juht Erik Roose ka eelmisel aastal teadlikult valet nii OM-i õiguste hindade kui ka OM 2021 näitamise kohta. ERR vääriks eraldi peatükki, sest see, kuidas nad avalikult viimase kolme-nelja aasta jooksul „varjatud reklaami” edastavad, ei ole jäänud kellelegi märkamata. Ent toonane kultuuriminister tänas meid pärast, sest riigil jäi see kulutus tegemata. Konkurendiga kisklesime personali ja turu pärast ning nende kriitika ei olnud alati adekvaatne. Arvan, et OM 2018 tehti hindele 4+ ära. Kui täna peaks uuesti otsustama, siis mõtleks siiski kaks korda kauem. Eks näis, kuidas nad suveolümpiaga hakkama saavad, kui see tuleb.
Ei taha liiga palju seda kommenteerida, aga liikumisi on tõesti olnud. Samal ajal võimendatakse meediasektoris toimuvaid liikumisi üle. Telia restruktureeris tegevuse ja 20–30 inimest läks, sellest ei tehtud suurt numbrit. Postimehest läks viis inimest ja räägiti kui millestki väga suurest. Peatoimetaja on meediaorganisatsioonis üks keerulisemaid kohti. Samas, tõsi, Ekspress Grupis on Urmo Soonvald olnud peatoimetajate peatoimetaja väga pikalt. Saab ka nii.
Sellest võiks pikalt rääkida, aga see ei oleks korrektne. Ta on ratsionaalne ja heas mõttes Eesti patrioot. Tegime palju projekte, mis olid Eestile olulised – toetasime ja olime turunduspartnerid. Ta on õiglane, otsekohene ja nõudlik. Talle on keeruline midagi ette heita. Linnalegendid, mis on loodud, ei vasta suuresti tõele. Ta ajab oma asja, ei naudi tähelepanu. Töötasime temaga heas mõttes partnerina, nõukogu tasemel. Kumbki ei käinud aru andmas ega seda ka küsimas.
Kuidas oli Kadastiku ajal? Kui palju sekkub Hans H. Luik? Ei usu, et teistmoodi oleks. Omanikul peab olema õigus sekkuda, mikrotasandil juhtida või üldist kammertooni anda. Arvamuste paljusus peab igal pool olema. Eks ikka liigutakse ühest majast teise ja räägitakse, aga inimesed saavad asjadest erinevalt aru. Pigem ei vasta see tõele, mida räägitakse. Eesti omaniku puhul on selge, et suuna ja kammertooni andmine toimub. Konkurendid üritasid näidata seda halvas valguses ja Postimehe ajakirjanikud olid kahe tule vahel. Nad võisid mõelda, et äkki on mõistlik, kui ma ei kirjuta teatud teemadel. Mina olen julgenud seda öelda, et ajakirjaniku sõltumatuse taha poetakse tihti ka iseenda saamatuse tõttu. Ma ei üldista, aga on olnud palju olukordi, kus sõltumatuse jutt pole olnud pädev. Pole olnud kas allikaid või pole osatud seoseid leida. Ajakirjanikud on suures pildis siiski sõltumatud ja valivad teemasid ise. Häda on palgatasemes ja pole saladus, et see on palju kehvem kui suhtekorraldajatel. Viimased suudavad asju korraldada igas meediamajas.
Kuna ma olen veidi üle kahe aasta Postimees Grupi tegevjuhtimisest ära olnud, siis ma ei oska arvata. Need võivad olla ka muutunud.
Ma ei taha hakata seda lahkama, aga ta ei ole olnud kõikides asjades siiras. Tal oli väidetavalt huvi jätta juhiks Toomas Issak, kes oleks jätkanud tema kaudsel dikteerimisel. Müüs maha, teenis raha, aga oleks tahtnud ka kaudselt juhtima jääda. Sellest tekkis tal väidetavalt peamine frustratsioon. Ma esimest korda elus sain raamatusse, tema raamatusse, sisse. Ent sellele teemale on juba ammu joon alla tõmmatud. Kindlasti ma ei soovi vähendada Kadastiku rolli Eesti ajakirjandusmaastiku arenemises, aga alati peaks suutma jääda ausaks, isegi kui see on raske.
Mõnes väljaandes jäi kõlama, et Piletilevi tehingu nurjumine oligi minu lahkumises süüdi. Ei olnud. Ma ei saa kommenteerida, miks see ei jõustunud. Möödunud suvel kuulsin uuesti, et see on müügis. Ärimudel mulle väga meeldis. Mõte hakkas idanema. Müüjat tundsin eelmisest protsessist. Siis otsustasingi UP Investist ja Apollo Grupist lahkuda. Baltcapi inimesi tunnen üle kümne aastat. Tükk oli nii suur, et üksi ei oleks hakkama saanud. Oktoobris algas due diligence’i protsess (taustauuring), 14. jaanuaril olid juba allkirjad all. Veel ei saa lõplikult rõõmustada. Enne vabariigi aastapäeva võiks konkurentsiameti loa kätte saada.
Jah, kuue ja poole aastaga oskasin teenida küll. Mis seal salata, pidin ka suure summa laenu võtma. Me räägime ikka väga suurest tükist, ettevõtte tegutseb Balti riikides ja Valgevenes. 2019. aastal oli Piletilevi ja kogu kontserni vahendatud piletimüügitulu saja miljoni euro kanti, EBITDA suurusjärk oli ligi viis miljonit. 2020. aastal said nad muidugi pihta, aga ostuhind seda liiga palju ei peegeldanud. Vaatame ka praegu murelikult vaktsineerimise tempot, aga meie plaanides hakkab elu aprillis-mais taas pihta.
Oleme otsustanud, et seda me ei kommenteeri. Pigem on suurusjärk vale.
Potentsiaal kasvada on igal pool hea. Ent ei taha väga palju rääkida, sest vestlen potentsiaalse konkurendiga. Selge on, et ühel hetkel plaanite (Ekspress Grupp juba Lätis toimetab – toim) tulla ka Leedu ja Eesti turule. See ei ole lihtne, aga ma ei imesta, kui see juhtub. Ent eelkõige tahame praegu saada õlga süsti ja äri liikuma. Piletilevi ärimudeli puhul on oluline just see, et kohalik inimene saaks liikuma.
""Oluline on ka, mida teeb uus valitsus piirangutega. Eelmine, tundus, tegi paljusid otsuseid õunte pealt.""
Oluline on ka, mida teeb uus valitsus piirangutega. Eelmine, tundus, tegi paljusid otsuseid õunte pealt, kuulas liiga palju kitsa eriala spetsialiste ja samal ajal lisas poliitilist vaadet. Ma ei pretendeeri spetsialistiks, aga enne jõule sõitis pool Eestit Lõuna-Eesti spaadesse ja suusatama. Tallinna meelelahutus lastakse põhja, aga ülejäänud piirkonnad täielikku ülekoormusesse. See, et paljude jaoks on lõbu pakkumine ka töö, unustati ära. Olin noor poiss, kui Mart Laari valitsus tegi õhinapõhiselt asju ära. Ka nüüd peaks Saku suurhalli drive-in’iks muutma, et inimesi vaktsineerida. Kui me kodanikena tunnetame, et valitsus otsib alternatiive ja kui kuidagi ei saa, siis kuidagi peab ikkagi saama. Ent eelkõige on oluline, et uus valitsus ei räuskaks ja oleks viisakas. See oleks juba suur pluss. Julgen öelda, et vahepealne aeg ei olnud Eesti kuvandile kuidagi hea, viimane valitsus rikkus meie mainet andestamatult palju. Väikese vähemuse räuskamine ei ole okei.
Olen lapsepõlvest saati olnud aktiivne purjetaja. Peale selle kümmekond aastat jooksmisega tegelenud – 1000–1200 kilomeetrit aastas, 12–15 kilomeetrit korraga. Kui kõik tundub halb ja miski ei suju, siis tund-poolteist jooksu ja pea on selge. Kellele jooks ei sobi, siis alternatiiv on aktiivne jalutamine. Mina jooksen hommikuti, juba kella kuue ajal alustan. Suurt rahulolu pakub ka Hiiumaal laste ja noorte purjetamise arendamine. Tegutsen seal aktiivselt jahtklubis Dago.
Eelmise aasta kevadest saati olen perega saanud palju rohkem koos olla. Mind on palju inspireerinud film „Tõde ja õigus”. Kooliajal ei viitsinud teost sellise süvenemisega lugeda. Enne rabelesin laste nimel ja mõtlesin, et teie nimel teen ju tööd. Selgub, et neil on palju vähem vaja. Laps tuleb oma kõige olulisema teemaga, olgu selleks mängupüstol, malemäng või väljas jalgpalli mängimine. Kui kuidagi ei viitsi, tuleb meelde tuletada, et tema jaoks on sel hetkel just see kõige olulisem asi elus. Tuleb see jõud leida. Karm öelda, sest paljudel on olnud väga raske aeg, aga meie oleme koosoldud aega nautinud. Kui nüüd enne vaktsineerimist ka tervis vastu peaks. Praegust aega Eestis viirusega võitlemisel võiks võrrelda maratoniga, oleme praegu loodetavasti 30. kilomeetrite alguses. 35. kilomeetril saadakse tavaliselt „haamer”. Loodame, et nii ei lähe.
Sven Nuutmanni kirju karjäär"
"01.10.2017, 17:41",sport,https://epl.delfi.ee/artikkel/79690488/dopinguga-vahele-jaanud-ujujat-kontrolliti-sest-ta-areng-oli-liiga-kiire,"Dopinguga vahele jäänud ujujat kontrolliti, sest ta areng oli liiga kiire","Nagu ikka, laekuvad halvad uudised reede õhtupoolikul. Eesti Antidoping ja Eesti ujumisliit andsid just siis teada, et alaealise ujuja dopinguproovist, mis anti 18. juunil Eesti meistrivõistluste ajal, on leitud keelatud aineid.
Asja menetlus on lõppenud. Eesti Päevalehele teadaolevalt on B-prooviga käitutud reeglite järgi ja Eesti dopinguvastane distsiplinaarkolleegium on langetanud otsuse, mida ei avalikustata enne 21. oktoobrit, kui täitub 21-päevane apelleerimistähtaeg.
„Me ei varja midagi, kuid WADA koodeksi järgi ei tohi alaealise vahelejääja nime enne otsuse lõplikku jõustumist avaldada,” selgitas Eesti ujumisliidu president Karol Kovanen. „Kindlasti avalikustame juhtumi kõik üksikasjad, kui selleks õiguse saame.”
Kuluaarides on dopingupatuse nimi juba välja öeldud ja lisatud, et tema kontrollimine polnud juhuslik, sest sportlane on tänavu teinud liiga suure arenguhüppe.
„Dopingu tarvitamise põhjused on naiivsus, hoolimatus või teadlik pettus. Meie asi on välja selgitada, miks ujuja keelatud aineid tarvitas, ja seegi, kas mängus oli keegi täiskasvanu,” lisas Kovanen.
2013. aastal jäi anaboolse steroidi tarvitamisega vahele ujuja Anita Stepanenko, kellele määrati üheaastane võistluskeeld, tema treener Nikolai Borzov sai aga eluaegse tegutsemiskeelu."
"02.10.2015, 11:56",arileht,https://epl.delfi.ee/artikkel/72601771/puu-ja-koogiviljakasvatajad-saavad-kasutada-el-erakorralist-abi,Puu- ja köögiviljakasvatajad saavad kasutada EL erakorralist abi,"Eesti puu- ja köögiviljakasvatajatel on võimalik taotleda Euroopa Liidu finantsabi kokku kuni 3000 tonni puu- ja köögivilja turult kõrvaldamise, toorelt koristamise või koristamata jätmise eest. Erakorraline abimeede on avatud alates 5. oktoobrist 2015 kuni 30. juunini 2016 või kuni 3000 tonni suuruse koguse täitumiseni.
Abi saab taotleda järgmiste puu- ja köögiviljade puhul: porgand, peakapsas, lill- ja spargelkapsas, seened (perekonnast Agaricus), tomat, kurk (sh kornišonid), vaarikas, must sõstar, punane sõstar, valge sõstar, karusmari, jõhvikad, mustikad, pohlad, ploomid, õunad ja pirnid.
Tekkinud kahjude hüvitamist soovivad puu- ja köögiviljakasvatajad peavad sellest eelnevalt teavitama Põllumajandusameti taimetervise ja aianduse osakonda, kes viib läbi vajalikud kohapealsed kontrollid. Pärast seda tuleb toetuse taotlus esitada Põllumajanduse Registrite ja Informatsiooni Ametile (PRIA). Toetus makstakse välja hiljemalt 30. septembriks 2016."
"21.03.2018, 00:06",uudised,https://epl.delfi.ee/artikkel/81492797/nuganen-ukskord-ehitame-me-linnateatri-valmis-niikuinii,Nüganen: ükskord ehitame me Linnateatri valmis niikuinii,"Tallinna Linnateatri uue hoone ja hooviala arhitektuurikonkursi võitis ideekavand „Paviljon”, mille autorid on Maarja Kask, Ralf Lõoke, Märten Peterson ja Martin McLean arhitektuuribüroost Salto AB OÜ. Ideekavandi järgi valmib teatrimaja sisehoovi Lai tn 23 uus 350-kohaline Põrgulava koos lavatorniga, 130-kohaline black box ja vabaõhulava 500 vaatajale.
„Võidutöö puhul pean eriti õnnestunuks publikuala lahendust kõigi oma kohvikute ja fuajeedega. See on valgusküllane, avar, huvitavalt liigendatud ja terviklik. Teatrisaal on aga suure sügavusega, avatud ja avar. Tugeva potentsiaaliga saamaks täiesti ainulaadseks teatrisaaliks,” märkis Tallinna Linnateatri peanäitejuht ja arhitektuurivõistluse žürii esimees Elmo Nüganen. Tema sõnul on kaks võimalust: „Tallinna Linnateater on kas nagu Tallinna linn, mis ei saa kunagi valmis, või siis ütleme, et ükskord ehitame me selle valmis niikuinii.” Arhitektuurivõistluse tulemusel korrastatakse kogu Linnateatri 9. kvartali hoonestus.
Võidutöö kava järgi ehitatakse teatrimaja sisehoovi eraldiseisev lavatorn-paviljon, mille katuse saab publiku jaoks kasutusele võtta. Žüriile meeldis, et mitmel korrusel ja avatud siseruum moodustab ühe selge terviku. Ideekavandi puhul tuli arvestada ka muinsuskaitse nõuetega.
Arhitektuurivõistlusele laekus 13 ideekavandit. Võidutöö preemia on 17 000 eurot.
Eeldatav projekteerimisperiood on tänavu aprillist kuni 2019. aasta juunini. Ehitustööd peaksid lõppema 2021. aasta sügisel."
"29.01.2018, 00:05",sport,https://epl.delfi.ee/artikkel/80929555/tonu-endrekson-praegu-enam-pikki-plaane-ei-tee-votan-uhe-mm-i-korraga,"Tõnu Endrekson: praegu enam pikki plaane ei tee, võtan ühe MM-i korraga","38-aastane Tõnu Endrekson on kahe olümpiamedali ja viie MM-pronksiga Eesti tituleerituim tegevsõudja. Ta on teiste siinsete tipptegijatega alustanud ettevalmistust järjekordseks hooajaks, mis kulmineerub 9.–16. septembril Plovdivis peetava MM-iga.
Nädalavahetusel näitas ta kodusel sisesõudmise tippsündmusel Alfal noorematele konkurentidele taas kandu. Sel jõuproovil kaheksa korda võidutsenud Endrekson jäi alla ainult ergomeetrite tõmbamisele spetsialiseerunud valgevenelasele Pavel Šurmeile, kuid edestas kõiki koduseid konkurente.
Olen rahulikult alustanud. Detsembris alustasin tugevamaid treeninguid. Enne seda tegin korra päevas trenni, nautisin. Pärast tiitlivõistluste lõppu võtad ikka veidike aja maha ja vastupidavus saab väheke kannatada, kuid aastatega laotud vundament ei kao selle ajaga kuhugi. Praegu olen täies tööhoos ja kõik läheb hästi. (Sülitab kolm korda üle õla.)
Grupiga ühiselt teeme treeninguid jõusaalis ja ergomeetritel lõigutreeninguid. Muidu jõudu ja vastupidavust hooaja sellises faasis väga teistega koos ei tee. Päris hea on ka üksinda harjutada.
11. veebruaril peaksime seal stardis olema. Eks kõik sõltub sellest, mida suusailm teeb. Just oli ju niimoodi, et üks päev oli paks lumi maas ja sain ATV-ga lapsi kelguga järele vedada. Elan ju maal ja traktor pidi isegi tee lumest puhtaks lükkama. Järgmisel hommikul ei olnud pärast vihma midagi järel. Seetõttu on ka maraton küsimärgi all. Jõulumäel olen sõitmas käinud, aga üldiselt lund ikkagi ei ole.
Ma ei kahelnud Kauris [Kaur Kuslap võitis mullu oma esimese tiitlivõistluste medali] kordagi. Olin kindel, et ta on suuteline esile tõusma. Kindlasti andis see medal endalegi motivatsiooni juurde, et nüüd on üks heal tasemel mees jälle juures. Loodame, et tagantpoolt tuleb selliseid mehi aina rohkem.
Eks see ole ikka eessõudja küsimus. Praegu on Kaspar [Taimsoo] ja Kaur head eessõudjad. Kaur on seda rolli küll vähem täitnud, kuid tal on potentsiaali.
Sõitsin ju ka eelmisel aastal Allariga [Allar Raja] kahepaati. Mingil momendil saime hästi liikuma. Aga juhul, kui oli sile vesi. Kui lõi juba pinnal väikese virvenduse sisse, oli endal ka kramp sees ja sõit ei olnud enam see. Andreiga [Andrei Jämsä] oli mul sama asi, mingi kotermann oli ikka sees. Kui Kaspar istub paadis minu ees, siis liigub jälle kõik hästi.
Jüriga oli samamoodi, et oli väga hea eessõudja. Ta on vana ühepaadi mees. Selliseid mehi ilmastikunähtused eriti ei kõiguta. Sõitsime eelmine aasta koos Eesti meistrivõistlustel. Kohe paati istudes oli hea tunne, et paat libiseb ideaalselt.
Neljane on tunduvalt suurema massiga paat. Seal sulandud hästi seltskonda. Kui eessõudja annab hea rütmi ette, lähebki paat kohe liikuma. Kahepaadis peab koostöö väga detailselt toimima.
Suures plaanis mitte. Üldine treeningurütm on ikka sama ja seda muutma ei hakka. Tegelikult meile sobib, et EM toimub hiljem. Kevadeti on meil ikka keeruline konkurentidega rinda pista, sest me käime talvel vähem veel. Suvel on veekilometraaži juba piisavalt, et kõigiga võidelda.
Saaks ju ka aasta läbi veelaagrites olla, kuid see oleks emotsionaalselt kurnav. Niimoodi ei oleks ka töö kvaliteetne. Horvaatia laagrites oleme ka kolme nädala kaupa. Ega seal rohkem ei kannatakski olla. Toit on küll korralik ja vahelduv, kuid ikka tahad lõpuks ju kodu ja Eesti toitu.
Allar Raja segab golfimängijate vigastus: oleks siis vähemalt golfi mänginud
Sõudmise olümpiapronks Allar Raja peab praegu treeninguid veidi lihtsamalt võtma ja hoidma pilku oma paremal käel, millel on tuvastatud mediaalse epikondüliidi põletik.
„Tegemist on suhteliselt totra vigastusega, mis võib pikalt venida. Tavaliselt vaevab selline trauma golfimängijaid. Oleks siis vähemalt praegu golfi mänginud,” tõdes Raja naljaga pooleks. „Koormust oli palju ja ei pööranud kätele tõenäoliselt piisavalt tähelepanu. Kui küünarnukk muutus tundlikuks, siis tuli hoogu maha võtta.”
Trauma tõttu ei olnud Raja stardis ka Eesti sisesõudmise iga-aastasel tippsündmusel Alfal. „Ei tahtnud Tõnu [Endreksoni] kiusama hakata. Oleks olnud ju inetu vanema konkurendi eest võit võtta,” viskas ta enda loobumise üle nalja, kuid märkis, et ei soovinud lihtsalt maksimaalse pingutusega riskida.
Raja eesmärk on olla märtsis terve ja alustada teistega Horvaatias ühiseid veetreeninguid. „Ravimise mõttes on kõik võtted kasutusele võetud ja üritame doktor Mihkel Mardnaga probleemile lahenduse leida,” lausus Raja."
"10.02.2015, 03:32",arileht,https://epl.delfi.ee/artikkel/70752421/tooandja-saab-voimu-otsustada-kas-oppepuhkuse-ajal-jaab-palk-alles,"Tööandja saab võimu otsustada, kas õppepuhkuse ajal jääb palk alles","
Kui kõik läheb plaanipäraselt, jõuab homme riigikogus teisele lugemisele uue täiskasvanute koolituse seaduse (TäKS) eelnõu. Kiirel valimiseelsel ajal on tasapisi oma teed rühkinud eelnõu, mille nii mõnigi punkt muudab oluliselt töö kõrvalt õppijate võimalusi.

Kui eelnõu praegusena vastu võetakse, otsustab tulevikus töötaja õppepuhkuse tasustamise või mittetasustamise üle ainuisikuliselt tema tööandja. Seda siis, kui tegemist ei ole tasemeõppega (põhi-, kesk- ja kõrghariduse eri astmeid uuendus ei puuduta), vaid koolitusega. Näiteks ülikooli täienduskoolituse keskuse aastase programmiga või keelekursustega.
Tasemeõpet muudatus ei puuduta, 20 tasustatud õppepuhkuse päeva jääb alles.

Mõte, mille haridus- ja teadusministeerium seaduse algteksti vormis, oli ilus: edaspidi ei tehta vahet töö- ja vabahariduslikul koolitusel, kõik see on täienduskoolitus. Kui töötaja paneb end kirja koolitusele, mis on talle töö jaoks vajalik, liigitub see tööalaseks koolituseks ja tal on õigus võtta 20 kalendripäeva õppepuhkust aastas koos keskmise palga säilimisega.

Teisele lugemisele jõuab aga homme eelnõu, kus selle üle, kas koolitus, kuhu töötaja tahab minna, on tööalane või mitte, otsustab ainult tööandja.



„Haridus- ja teadusministeeriumi poolt majavälistele partneritele kooskõlastamiseks saadetud eelnõu jättis otsustamisel eelise õppijale, kes võiks hinnata kursuse tööalaseks oma vajadustest lähtuvalt (sh tulevasele karjäärile/töökohale mõeldes),” vastab Eesti Päevalehe arupärimisele haridus- ja teadusministeeriumi kommunikatsiooniosakonna asejuhataja Tarmu Kurm. „Sellise tõlgenduse vastu olid mitmed partnerid, mistõttu mindi edasi variandiga, kus tööandja ning töötaja peaksid õppepuhkuse taotlemise juures kahepoolselt kokku leppima, kas tegemist on tööalaselt kasutatava koolitusega.”

Kokkuleppe võimalusele juhib teema ka riigikogu liige Lauri Luik, kes eelnõu menetlusse võtmise aegu oli riigikogu kultuurikomisjoni esimees.

„Praegu on seadus ühemõtteline: tööalase koolituse puhul saab tasulist õppepuhkust ja vabaharidusliku koolituse puhul ainult tasuta õppepuhkust. Ei ole mingit läbirääkimiste ruumi,” selgitab Luik. „Eelnõu annab läbirääkimiste ruumi – tööandja ja töötaja võivad kokku leppida, et mingi näiliselt teise valdkonna koolitus (vanas mõistes vabahariduslik) on töötajale vajalik ka selsamal ametikohal töötamiseks, ja tööandja saab anda tasulist õppepuhkust.”

Igati mõistlik. Paraku seisab teisele lugemisele jõudvas eelnõus: keskmist kalendripäevapõhist õppepuhkusetasu makstakse töötajale siis, kui ta õpib tasemeõppes või „tööalase enesetäiendamise eesmärgil täienduskoolituses.”

Mis on töötaja meelest tema tööalane enesetäiendamine, ei pruugi seda olla tööandja arvates. Ehk kui sekretär soovib osaleda juhtimiskoolitusel, sest peab seda tööalaseks enesetäiendamiseks, et karjääri teha, saab tööandja tasulisest õppepuhkusest keelduda väitega, et juhtimiskoolitus pole talle sel tööpostil tööalaselt vajalik.
Mis on töötaja meelest tööalane täiendamine, ei pruugi seda olla tööandja arvates.

Ainuke muudatusettepanek, mis on eelnõule parlamendierakondadelt tulnud, on pärit sotsiaaldemokraatidelt, haridus- ja teadusministri koduparteilt. Nad soovitavad, et „tööalane enesetäiendamine” peaks seaduses omandama kuju „õppija vajadustest lähtuv tööalane enesetäiendamine”. Kui esmapilgul ehk tähenärimisena tunduv ettepanek läbi läheks, kalduks eelis otsustamisel taas töötaja poolele.



„Eesti tööandjate keskliit väga soosib töötajate õppimist ja koolitamist, kuid seda eelkõige seoses tööalase kvalifikatsiooniga,” vastab tööandjate esindusorganisatsioon kirjaga kultuurikomisjoni esimehele.

„Tööandjatele on probleemiks mitte ainult õppepuhkuse rahaline külg, kuivõrd asjaolu, et töötaja valib ise, mida ta õppida soovib, ja reaalselt teda tööl ei ole. Sellisel juhul kas jääb töö tegemata või on seda sunnitud tegema teised kolleegid.”

Sõnum on konkreetne: töötajate tööalase enesetäiendamisega seotud õppepuhkuse tasu maksmise kohustus peaks tööandjal olema ainult juhul, kui koolitusest saadud lisateadmised on vajalikud konkreetse töö tegemiseks.

Lauri Luik ennustab, et vähemalt kultuurikomisjonis tekitab eelnõu enne teist lugemist üksjagu arutelu kindlasti, pidurdamist riigikogu istungil ei pea ta tõenäoliseks.

Kui eelnõu sellisena vastu võetakse, jääb õpihimulistele töötajatele lohutuseks teadmine, et tasemekoolituses saab endiselt „läbirääkimisteta” tasulist õppepuhkust võtta, kusjuures õppevormist olenemata. Kas, kes ja kui paljud edaspidi tasustatud õppepuhkuse kohta kokkuleppele jõuavad, näitab praktika.

Eesti elukestva õppe strateegia on seadnud eesmärgiks tõsta 2020. aastaks täiskasvanute osalust õppimises praeguselt 12%-lt 20%-ni. 
Kommentaar Täiskasvanueas õppimist ei tohiks piirata
Õppepuhkus
Nüüd ja edaspidi
Praegu loetakse tööalaseks koolituseks kutse-, ameti- ja/või erialaste teadmiste, oskuste ja vilumuste omandamist ja täiendamist, samuti ümberõpet kas töökohas või koolitusasutuses. Aluseks on see, kas kursusele on antud tööalase või vabaharidusliku koolituse koolitusluba.
Eelnõus ei lahterdata koolitusi enam tööalasteks ja vabahariduslikeks, eraldi tegevuslubasid ei väljastata – kõik on tasemekoolitus. Selle tööalase vajalikkuse üle töötajale, st kas õppepuhkus on tasuline või mitte, otsustab tööandja.
Eelnõuga nähakse õppepuhkuse õigus ette kõigile olenemata õppevormist: täis- ja osakoormusel, eksternõppe, statsionaarse ja mittestatsionaarse õppe puhul.
Praegu saab tööandja õppepuhkuse andmist edasi lükata, kui 10% töötajatest on samal ajal õppepuhkusel. Eelnõus saab tööandja õppepuhkust edasi lükata või katkestada „ettenägematu töökorralduse hädavajaduse tõttu”.
Allikas: TäKS, eelnõu tekst"
"21.06.2019, 00:08",lp,https://epl.delfi.ee/artikkel/86591117/ewert-and-the-two-dragons-on-hoos-tsakra-tahab-naha-sind-tood-tegemas,Ewert and The Two Dragons on hoos: „Tšakra tahab näha sind tööd tegemas!”,"Aastal 2009 andis Ewert and The Two Dragons välja esimese plaadi „The Hills Behind the Hills”, kümme aastat hiljem on ette näidata neli stuudioplaati. Eraelus on bändimeestel aga nelja peale seitse last, kelle tegemised panevad ümber hindama ka tegemisi bändiga.
Viimast albumit „Hands Around the Moon”, mis ilmus möödunud aasta lõpus, nimetas Siim Nestor Eesti Ekspressis kõhklematult draakonite karjääri parimaks.
13. juulil annab bänd oma esimese Hiiumaa-kontserdi. Varem kutsuti inimesi enda juurde Tallinnasse, kord suurtesse, siis veel suurematesse saalidesse, mis robinal ka välja müüdi, kuid nüüd eelistavad bändimehed sõita pigem kohtadesse, mida nad ise näha tahavad. Siiski, mõeldes suvistele tegemistele, on Positivus, eestlaste lemmikfestival Lätis, neile juba niivõrd tuttav esinemiskoht, et nad nimetavad end muiates festivali majabändiks.
Ewert Sundja, Erki Pärnoja, Kristjan Kallas ja Ivo Etti rääkisid Eesti Päevalehega oma viimastest tegemistest.
Ewert: Üldiselt on täiesti okei. Lihtsalt on mingi krõbin, mis on pärast intensiivset kahepoolset kopsupõletikku täiesti tavaline. Aga nüüd on pool aastat möödas ja ma tahan, et see ära läheks.
Erki: Lapsevanemad peavad ikka vara ärkama, muusik, kui ta ei ole lapsevanem, kuuldavasti ei pea.
Ivo: Tuuri peal tuleb ikka vara ärgata.
Kristjan: Mõnikord isegi kell neli. Tuleb sõita järgmisesse kohta, eriti kui vahemaa on 1200 km.
Läbisegi: Jaa, selliseid on olnud küll. Prantsusmaal on olnud, USA-s, Saksamaal ja võib-olla Belgias… Või oli see Holland…
Erki: Praegu enam ei ole, aga saame tagasi mõelda sellele, mis oli kevadel, ja välistuurile, mis oli 2017. aasta lõpus. Sealt läheb juba väga häguseks.
Kristjan: Me viibime esinemiskohtades nii korraks, et ei suuda neid salvestada. Mõnikord, kui küsida, kus me üleeile olime, siis on vastuseks kaks minutit vaikust. Sõidad festivalile tagauksest sisse, lähed lavale ja kõik need esinemised on üsna samasugused.
Ewert: Ivo õnneks ei pea laval rääkima, aga ta arvas ükskord lavale minnes, et me oleme hoopis teises linnas.
Erki: Ta arvas, et me oleme hoopis teises riigis! See oli keeruline aeg ka, sest meie hotelliks oli buss, millega sõitsime. Neid kutsutaksegi nightliner’iteks. Seal on voodid, mis meenutavad laevade koikusid. Ja hommikul seisad juba järgmise klubi ukse ees. Kõik muutub ühe päevaga ja samas on kõik sama.
Kristjan: Inimesed võivad rääkida teist keelt, aga ei pruugi.
Ivo: Põhimõtteliselt telepordid end ühest kohast teise ja mõtled, kuhu ma sattusin.
Erki: Me kohtumegi hommikusöögi ajal. Kui unetunnid on arvel, siis jaotub meeskond tehnilise meeskonnaga koos pooleks: kes võtab midagi esimesest bensiinijaamast, kes peab meeleheitlikult kohe mingi toote saama.
Ewert: Meil Ifiga on lihtsam, hommikusöök võib hiljem tulla.
Erki: Mul peab see olema ees kohe pärast silmade lahti tegemist! Poole tunni sees!
Ivo: Ta läheb muidu kurjaks kätte ära.
Kristjan: Ta on nagu see mees Snickersi reklaamist.
Erki: Ma ei ole selle üle uhke.
Ewert: Hommikutel, mil peab lapsi kuhugi viima, tuleb neid tokiga voodist välja ajada. Kõige väiksemaga on kõige keerulisem, ta ei allu provokatsioonidele.
Erki: Õnnistatud olete, kui peate neid üles ajama ja nemad ei aja teid…
Ewert: Mitte selles olukorras, kus vanem laps on esikus, saapad jalas: „Issi, ma tahan juba minna, ma ei taha olla iga päev viimane!” Aga teine teeb samal ajal veel voodis: „Öää, tõmba kardin ette!”
Ewert: Kui me praegu koos lastega parki tulime, kuulasime hoopis ABBA-t. Ma ei mängi kodus palju enda laule, ainult siis, kui on uue plaadi tegemine. Siis käian küll hästi palju, aga muidu ma lapsi ei piina. Ega ma ise ka muidu väga tihti meie plaate ei kuula.
Erki: Aga plaadi tegemise ajal kuulatakse seda ikka ebatervelt palju. Ma ei tea, kas fännidki suudavad Spotifys nii palju kuulata. Me ei läinud kümne valmis looga stuudiosse, vaid ehitasime neid kiht kihi haaval ja juba ühe kihi salvestamiseks käib lugu edasi-tagasi kümneid kordi.
Kristjan: Põhiliselt salvestasime Salme stuudios. Mina tegin oma väikeses kubrikus trummiasju.
Ewert: Mina laulsin natukene kodus ja mängisin mõned klaveripartiid.
Erki: Sandri (Mölder, plaadi produtsent – toim) stuudios. Eesti Raadios ka.
Kristjan: Mingid track’id on kuskilt metsadest. Tuhalaanest ja Kloogalt.
Erki: Seal olid loomelaagrid.
Ewert: See ei kadunud ära, lihtsalt mina ei leidnud seda üles. Ma ei osanud vahepeal oma soove isegi visualiseerida, realiseerimisest rääkimata. See võib tekitada rahulolematust ja jääb mulje, et kõik tšakrad ongi kinni läinud. Siinkohal tervitused Mart Niinestele.
Erki: Seoses tšakratega?
Ewert: Te ei mäleta või? Minu meelest „Good Man Downi” arvustuses ütles ta, et sealt on näha, et meestel on tšakrad kinni.
Kristjan: Tšakra tahab näha sind tööd tegemas!
Erki: Mul tulevad need alati kõige ebasobivamatel hetkedel. Näiteks soundcheck’is, kus peaks hoopis teistele asjadele keskenduma, või kui kantseldad lapsi. Eks see on pseudoküsimus ka, aga ikka on hea mõelda, et kui nüüd pool tundi saaks, kus siis tuleks alles lugu! Ilmselgelt ma seda poolt tundi ei saa.
Ewert: Äärmiselt ebasobiv aeg, mida tuleb üllatavalt tihti ette, on vahetult enne magama jäämist. Oled pikali, loed natuke, valmistud magama jääma ja siis äkki hakkab viis peas käima. Jõuad veel mõelda, et kui nüüd viitsiks üles tõusta ja midagi teha, küll siis oleks räigelt hea! Oled kindel, et küll hommikul on meeles, aga…
Erki: … nõup.
Erki: „In the End There’s Only Love’i” sõnad kirjutas Ewert bussis teel Lätti. Me tahtsime seda esitada ja õhtuks oli sõnu tarvis.
Ewert: Jaa, see väljendub nende täielikus kohalolus. Nad kuulavad aktiivselt ja räägivad hea meelega tunnetest, mis meie muusikast tekivad.
Erki: Kohtume alati pärast kontserti inimestega. Plaatidele nimede kirjutamise ajal kuuleme, kes ja kuidas meid leidnud on.
Ewert: Kontsertide lõpus on näha, kui lai demograafiline spekter meid kuulab. Vanemad daamid, noored inimesed – kihvt on näha, et oleme suutnud kõnetada erinevaid generatsioone.
Kristjan: Igal bändil on omad kuulajad, meie fännid on rahulikumad.
Ewert: Eks meid kutsutakse ikka peole ka.
Kristjan: Aga teame, et hommikul on vaja jälle üles tõusta ja targu ei lähe.
Erki: Kunagi on ikka igasuguseid asju tehtud…
Ewert: Me ei lähe pärast kontserti kohe magama ka, me lihtsalt ei lähe sellistele pidudele. Meil on oma tore seltskond. Koos heli- ja valgusmehe ning tuurimänedžeriga teeme oma peo mujal.
Ivo: Hotellis voodi lähedal…
Erki: Pärast rohke adrenaliiniga antud kontserti on tarvis kuidagi tagasi maha tulla, kuhugi rahvarikkasse kohta minek ei ole selleks hea.
Ewert: Fännid peavad ikkagi mingit klubi või lokaali silmas. Aga me ei jaksa rohkem muusikat kuulata, tahaks rahulikku keskustelu. Ja tingimata uute inimestega tutvuda ka ei taha.
Kristjan: Iga võõra inimesega ei lähe jooma.
Ewert: Meie jutud on ka juba sellised, et kuidas kellegi lapsel läheb…
Erki: … ja kuidas on haige meniskiga.
Ewert: Meil tuleb Hiiumaal kontsert, siis Intsikurmu ja Positivus. Ventspilsis on festival. See on pigem tõesti rahulik.
Kristjan: See pole niivõrd teadlik otsus, vaid palju festivale on olnud küsimärgiga, mõned on ära kukkunud, mõned on samal ajal.
Erki: Aga Hiiumaa on meie jaoks uus ja väga tore koht! See on järg sellele, mida me oleme teinud viimaste Eesti tuuridega, kus oleme Tallinna kohati ka täiesti välja jätnud. Varem oleme inimesi kutsunud Saku suurhalli, kino Sõprusse, Nordea kontserdimajja (õigupoolest esimesel esinemisel Nokia, siis Nordea, nüüd on see üleüldse Alexela – toim), aga nüüd tahaks pigem minna kohtadesse, kus ise käinud pole. Hiiumaa on väga äge koht, kuhu suvel minna.
Kristjan: See on viies kord.
Ewert: Huvitav, kas seal on üldse kedagi, kes on meist rohkem esinenud.
Ivo: Me oleme seal nagu majabänd.
Kristjan: Eks nad ikka „Good Man Downi ” tahavad.
Ivo: „Sailor Mani” ja „Pictures’it” ka.
Erki: Tegelikult „Good Man Downi” pole vaja enam lõpus karjuda, oleme sellele hakanud juba kontserdi keskel vastu tulema.
Ewert: Vanasti oli see kontserdi lõppakord. Aga viimase looga saabubki alati emotsionaalne kõrghetk, kogu kava on ju üles ehitatud emotsionaalselt ja rütmiliselt sidusalt, neid parameetreid on päris palju. See on mõneti ka enese transsi viimine.
Ewert: Eks see oleneb, millega tegemist. Festivalil on alati rohkem inimesi, aga see ei tähenda mingisuguseid juhumöödakäijaid.
Kristjan: Kui Eesti bänd müüb Kesk-Euroopas välja ikkagi 200–300-pealise publikuga venue, siis on see väga kõva sõna. Katsu see Eestiski välja müüa. Sellistes kohtades oleme palju käinud. Või kui satud enda jaoks tundmatule festivalile, nagu oli Colours of Ostrova, ja ühtäkki on sul lava ees 13 000 inimest…
Erki: See oli veel B-lava, A-laval oli äsja esinenud Alanis Morissette.
Ivo: Pariisi keskväljakul oleme 5000 inimese ees esinenud.
Erki: Viimase kahe tuuriga ei ole me enam selliseid arve saavutanud, aga tol ajal, kui meie edust rohkem räägiti, oli see ikkagi reaalsus.
Kristjan: Prantsusmaal oli „Saladuste öö” nimeline üritus, mille kontseptsiooni järgi pandi inimesed bussidesse ning nad ei teadnud, kuhu nad lähevad või kes neile esineb. Seal pandi meid küüni. Tolmu oli õhus nii palju, et Ewert ei saanud isegi korralikult laulda.
Ivo: Köhisime, avastasime, et oleme kõik allergikud, enne üldse ei teadnud.
Erki: Mingit akustilist sessiooni duširuumis pakuti ka, ma ei mäleta, kas me võtsime selle vastu.
Kristjan: Need on need asjad festivalide vahel, kus võtad akustilise kitarri või muu tilulilu kätte ja sind pannakse puuriida taha, katusele, duširuumi, kööki, magamistuppa, lillepeenra taha, BMW tagaistmele… Igaüks püüab kedagi üle trumbata.
Kristjan: Šveitsis oli 2000 aasta vanune koobas, kus me mängisime. Nyon oli vist linnakese nimi.
Ewert: Baselis mängisime parvel. Kõigepealt tõmmati parv lähedale, siis lükati tokiga jõe keskele.
Erki: Saime teada, et vahepeal tagasi ei saa.
Kristjan: Inimesed kuulasid kallastel.
Kristjan: Praegu on väga hästi.
Erki: Iga reisi peale läheb veel lisapäevi.
Ewert: Aga eks publiku hoidmine on nüüd kokkuvõttes samasugune töö nagu algul publiku leidmine. Emotsionaalselt on olnud keeruline ühendada seda kõike perekondade tekkimisega. See tähendab tugevat fookustamist millelegi, mis ei puuduta sinu lähimaid inimesi. Oleme ühe tsükli läbinud ja oskame aega pere jaoks paremini planeerida.
Erki: Mul on mingi piiks.
Kristjan: Mul ka krääks-krääks.
Ewert: Mul on üks Bachi Largo-motiiv, mis ulatub tagasi vana Nokia aegadesse. Vähemasti kellelgi teisel seda ei ole.
Kristjan: Siiamaani ootame neid Ivo õllesid.
Ivo: Ma sel aastal ikka ühe partii teen.
Erki: Minu juustutegu on endiselt ainult kauge unistus.
Ivo: Mina mängin golfi.
Ewert: Ma peaksin praegu igal minutil hoopis üht teist tööd tegema. Mul on üks hästi põnev projekt, suur pirukas, kuid see peab mõneks ajaks veel saladuseks jääma. Aga mõtlen ainult sellest.
Erki: See ei loe, see on ka muusika! Aga mina sõidan vabal ajal palju rattaga. See on väga olmeline, aga ma tõesti naudin seda. Ja trenni teen, tõstan ennast. Trenniga olen haige põlve ka korda saanud.
Kristjan: Näiteks sari „Berlin Station”, mille salvestamine oli üsna kummaline. Käisime kohal, olime seal kaks päeva ja etendasime live’is mängides Estonian band’i. Tohutu ettevalmistus ja sellest on vist lõpuks viis või kümme sekundit sees.
Ewert: Aga selle kümne sekundi eest sai väga head tasu!
Kristjan: Pool on veel tulemas ka.
Erki: Ühes prantsuse filmis oli meie muusika…
Ivo: McDonald’s reklaamis oma Coca-Cola klaase olümpia-aastal. Prantsusmaal ja Beneluxi maades jooksis vist.
Ewert: Klaasid moodustasid veel olümpiarõngad. Aga mis lugu seal oli?
Kristjan: „In the End There’s Only Love”!
Draakonid Hiiumaal
Ewert and The Two Dragonsi ainus soolokontsert sel suvel toimub 13. juulil, Hiiumaal, Suuremõisa lossihoovis."
"10.12.2019, 00:05",arvamus,https://epl.delfi.ee/artikkel/88331189/paeva-kusimus-mida-teha-et-lapsed-liiguksid-varskes-ohus-rohkem-kui-vangid-vanglas,"PÄEVA KÜSIMUS | Mida teha, et lapsed liiguksid värskes õhus rohkem kui vangid vanglas?","Eeskujud on olulised ja eriti just noortele. Peale eeskuju andmise on meil vaja soodustada ka algatusi nagu „Liikuma kutsuv kool”, mis üritavad sisustada koolide tunnid ja vahetunnid aktiivse eluviisiga. Liikumisharjumuse tekitamine on üks põhiline eeldus, et lapsed jätkaksid tervislikku eluviisi ka hilisemas eas. Endagi minevikule vaadates ma mõtlen praegu tihti, millised oleksid minu sportlikud tulemused praegu, kui oleksin suutnud pärast kooli jätkata kasvõi minimaalseltki regulaarset sportimist või kui oleksin suutnud nurjata sigarettide, viinade ja kirglike naiste rünnakud pärast keskkooli lõppu.
Tartu ülikooli „Liikuma kutsuva kooli” programmi on esimestel aastatel toetatud Norra finantsmehhanismidest ja see jätkub ka järgmisel aastal. Kas me ei peaks palju rohkem sinna panustama? Kui Norra toetab meid, siis sellest ju ei piisa. Peame riigina looma tingimused, et kõik inimesed, aga ennekõike lapsed sooviksid jala kõndida, rattaga liikuda, mänguväljakutel mängida. Paljude koolide suur mure on spordivarustuse puudumine. On koole, kus ei ole isegi piisavalt palle või ei luba meie enda loodud reeglid näiteks vahetunni ajal nende pallidega mängida, rääkimata sellest, et vahetunnis joosta."
"30.08.2017, 00:05",sport,https://epl.delfi.ee/artikkel/79336232/suur-kusimus-kui-hea-on-kelly-sildaru-rennisoidus,Suur küsimus: kui hea on Kelly Sildaru rennisõidus?,"Oma põhialal pargisõidus on selge, et Kelly Sildaru heitleb alati võidu nimel. Olümpiaprogrammi mitte kuuluvates Big Airi hüpetes on ta samuti kõrges mängus. Rennisõidus on eestlanna seni osalenud väiksematel jõuproovidel ja seepärast saab ainult aimata, kui kaugel on tema jaoks selle alla maailma absoluutne tipp. Umbkaudu saab Kelly taseme aga ka enne võistlust paika panna.
Kõrvaltvaatajad aga on selles vallas olnud optimistlikumad. Sildarusid rennisõidus nõuannetega aidanud Prantsusmaa koondise treener Greg Guenet on kindel, et eestlanna on tasemelt maailma kümne parema seas. Guenet näeb Kellys potentsiaali saada sellelgi alal tulevikus tipptegijaks.
Eestlanna maailmakuulus mänedžer Michael Spencer on samuti optimistlik ja tuletab meelde, et enamasti on Tõnis oma ennustustes pigem tagasihoidlik. Ka Spencer usub, et taseme poolest võiks esikümnesse sõitmine Kellyle jõukohane olla.
Tegelikult aga on see kõik kohvipaksu pealt ennustamine, sest eestlanna ei ole kunagi varem osalenud rennisõiduvõistlusel, kus oleksid kohal kõik maailma tippsõitjad. Cardrona MK-etapil on aga peaaegu kõik stardis. Kui rääkida maailma kümnest paremast, on puudu ainult MM-pronks Devin Logan. Seejuures on Logan praegu pea ainus naissoost freestyle-suusataja, kes on suuteline poodiumikohti noppima nii pargi- kui ka rennisõidus.
Kaudseid ennustusi Sildaru taseme kohta saab teha ka tema eelmiste võistluste põhjal, mis pigem toetavad eespool kirjeldatut – koht esikümnes oleks realistlik ja kaheksa parema sekka ehk MK-etapil finaali jõudmine võiks õnnestumise korral võimalik olla.
Eelmisel hooajal osales Sildaru kahel rennisõiduvõistlusel – Uus-Meremaal Cardrona mängudel ja Crans-Montanas juunioride MM-il –, mis lõppesid eestlanna jaoks võidukalt. Mõlemal jõuproovil oli konkurente, kes on sel alal tipptasemel kaasa löönud.
Näiteks jõudis juunioride MM-il poodiumi kolmandale astmele venelanna Valeria Demidova, kes oli paar nädalat varem täiskasvanute MM-il 12. kohal.
Mullu Cardronas kolmas olnud jaapanlanna Yurie Watabe sai MM-il aga 10. koha. Sama jõuproovi teisena lõpetanud jaapanlanna Saori Suzuki on karääri jooksul olnud kahel MK-etapil neljas. Seega võib eeldada, et Kelly on heal päeval võimeline heitlema finaalikoha eest. „Finaali jõudmine oleks juba väga-väga hea tulemus,” tunnistab siinkohal Tõnis.
Kui rääkida rennisõidu olümpiapileti püüdmisest, siis praegu on jooksvas edetabelis viimasel Pyeongchangi lennule viival ehk 24. kohal Hong Chai 32 silmaga (32 punkti saab näiteks 8. koha eest). Watabe on samas pingereas 12., Demidova 17. ja Suzuki 22. kohal.
Neid tulemusi silmitsedes ja teades, et rennisõidus on enne olümpiale kvalifitseerumise lõppu kavas veel viis etappi, peaks Kellyl õnnestumiste korral ka sel alal olema küllaltki võimalik olümpiapääset püüda.
Naiste rennisõidu kvalifikatsioon on Cardronas kavas neljapäeval Eesti aja järgi kell 3.40. Finaal, kuhu pääseb kaheksa paremat, toimub aga reedel kell 2.00.
RENNISÕIT
Praegused maailma parimad naissõitjad
Maddie Bowman (USA, 23-aastane) – Sotši olümpiavõitja, Aspeni X-Mängude võitja 2013–2016
Marie Martinod (Prantsusmaa, 33) – Sotši olümpiahõbe, Aspeni X-Mängude võitja 2017
Ayana Onozuka (Jaapan, 29) – Sotši olümpiapronks, maailmameister 2017, Aspeni X-Mängude hõbemedalist 2015–2017
Cassie Sharp (Kanada, 24) – Oslo X-Mängude võitja 2016
Brita Sigourney (USA, 27) – kolmekordne X-Mängude medalist
Annalisa Drew (USA, 24) – Aspeni X-Mängude pronksmedalist 2016
Rosalind Groenewoud (Kanada, 27) – maailmameister 2011, Aspeni X-Mängude võitja 2012
Devin Logan* (USA, 24) – MM-pronks 2017
*jääb nimetatutest ainsana Cardrona MK-etapilt kõrvale"
"19.06.2019, 21:46",kultuur,https://epl.delfi.ee/artikkel/86586345/fotod-telliskivi-linnakus-avati-rahvusvaheliselt-tuntud-fotokeskus-fotografiska,FOTOD | Telliskivi linnakus avati rahvusvaheliselt tuntud fotokeskus Fotografiska,"See on kohtumispaik, kus saavad kokku fotokunst, hea toit, muusika, disain ja avatud mõtteviis.
Fotografiska Tallinn avas oma uksed nelja avanäitusega: Jimmy Nelson „Austusavaldus inimkonnale“ (Suurbritannia), Anja Niemi „Rollis“ (Norra), Pentti Sammallahti „Kauge maa“ (Soome) ja Anna-Stina Treumund „Lilli, Reed, Frieda, Sabine, Eha, Malle, Alfred, Rein ja Mari“ (Eesti). Autorid on valitud põhimõttega, et nad täiustaksid üksteist ja mõjuksid terviklikult, ent samas suudaksid külastajatele erinevaid elamusi pakkuda.
Koos maailmatasemel fotograafide võrgustikuga on Fotografiska Stockholm korraldanud üle 190 näituse, kus on olnud esindatud nii oma ala tipptegijad nagu Annie Leibovitz, David La Chapelle, Irving Penn, Helmut Newton, Sarah Moon, Nick Brandt ja Andres Serrano kui ka uued tärkavad anded fotokunsti maailmas. Fotografiska on ajalooliselt tegutsenud mõjutajana, mängides ühiskonnas aktiivset rolli ja tõstatades vastuolulisi küsimusi.
„Mõte tuua maailmatasemel tippfotograafia Tallinnasse hakkas minu peas idanema 2012. aastal, mil külastasin esmakordselt Stockholmis asuvat Fotografiskat. Armusin Fotografiskasse momentaalselt. Mul on tohutult hea meel, et see teekond on mind kokku viinud mõttekaaslastega, kes uskusid sellesse ideesse ning kellega koos me täna avame kõikidele huvilistele ka oma uksed,“ rääkis uue fotokunstikeskuse saamislugu Maarja Loorents, Fotografiska Tallinna üks kaasasutajatest ja näituste juht. „Nüüd, mitu aastat hiljem oleme koos Margit Aasmäe, Rain Tamme ja Peeter Piheliga endalegi üllatuseks jõudnud nii kaugele, et üks suur unistus on päriselt täitunud,“ jätkas Loorents.
Tallinn on esimene koht väljaspool Stockholmi, kuhu Fotografiska laieneb, mille järel on juba järgmisteks maandumispaikadeks New York ja London. Fotokunstikeskus hõlmab endas näituste ja ürituste ala, kohvikut, restorani ning fotokunsti- ja kingipoodi. Fotografiska Tallinna toidukontseptsiooni eest hakkab hoolt kandma Peeter Pihel. Säästliku toiduvalmistamise kirgliku eestvedajana on tippkokk seadnud eesmärgiks luua inspireeriv restoran, kus suhtutakse hoolivalt keskkonda ja valmistatakse toitu ressursihoidlikult.
„Me kasutame fotokunsti jõudu, et ühendada ühiskonda, luua positiivset mõju ning tõmmata tähelepanu eri teemadele. Fotograafide loomingu kaudu jutustame piltide taga peituvaid lugusid ja avame vaatenurki, mida ei saa eirata, olgu need siis kaunid, valusad, üllatavad või ebamugavad,” selgitas Margit Aasmäe, Fotografiska Tallinna kaasasutaja ja tegevjuht, keskuse laiemat tähendust.
Erakapitalil põhineva Fotografiska Tallinna asutajate ringi kuuluvad ettevõtjad Margit Aasmäe, Maarja Loorents, Rain Tamm ja Peeter Pihel. Esimene Fotografiska avati Stockholmis 2010, asutajateks olid vennad Jan ja Per Broman.
Fotografiska Tallinna kogupindala on 2500 m², sellest 1200 m² moodustab näituste ala. Restoran asub maja kõrgeimal korrusel, panoraamvaatega Toompeale ja Kalamaja piirkonnale. Hoone projekteeris Salto Arhitektuuribüroo ja interjööri teostas sisearhitekt Toomas Korb."
"30.03.2016, 00:10",valismaa,https://epl.delfi.ee/artikkel/74079179/porosenko-uued-naod-ei-toota-reforme-vaid-ukraina-korruptsiooni-polistamist,"Porošenko uued näod ei tõota reforme, vaid Ukraina korruptsiooni põlistamist","Esmapilgul tundub, et juba kuid ummikus olnud Ukraina poliitiline elu on lõpuks hakanud jõnkshaaval edasi liikuma. Riik saab äärmiselt ebapopulaarse pikaajalise valitsusjuhi Arseni Jatsenjuki asemele uue peaministri ja lubatakse taastada töövõimeline koalitsioon. Peale selle lasi ülemraada eile lõpuks ametist lahti kõigi reformimeelsete arvates riigi edasiminekut takistanud peaprokurör Viktor Šokini.
Ent rõõmu asemel valdasid Kiievis paljusid teised tunded. „Viimaste päevade sündmused on silme ette toonud mälupildid Janukovõtši ajast,” teatas eile üks Ukraina rahvusvaheliselt tuntumaid korruptsiooni vastu võitlejaid, ülemraada liige Sergi Leštšenko.
Mida lähemalt sündmusi vaadata, seda rohkem paistab toimuv tõstatavat küsimusi Ukraina riigipea Petro Porošenko ja Kiievis valitseva eliidi tegelike suundumuste kohta.
 
Pealtnäha soovitas Porošenko peaprokuröril veebruaris pärast USA ja EL-i diplomaatilist survet tagasi astuda ning Šokin kirjutaski lahkumisavalduse. Kuid raada polnud seda kuni eilseni arutanud, ta tegutses edasi ja jõudis selle ajaga teha märkimisväärseid asju. Näiteks alustas Šokin kriminaalasja Korruptsioonivastase Keskuse nime kandva MTÜ vastu, mis on paljastanud praeguste poliitikute kahtlasi tegusid, mida prokuratuur oleks pidanud uurima, kuid hoopis vältis seda.
Rahvusvaheline protest ja Porošenko täna algav USA visiit viisid eile lõpuks Šokini mahavõtmiseni. Ukraina meedia andmeil olla presidendile surve avaldamiseks Washingtonist mõista antud, et vastasel juhul ei anta visiidi ajal üle miljardidollarist abisummat, mida Kiiev hädasti vajab.
 
Mis puutub uude valitsusse ja koalitsiooni, siis selle juhiks on Porošenko valinud senise ülemraada esimehe Volodõmõr Groismani. Kui seni juhtis valitsust rahvarinde erakonnast pärit Jatsenjuk ja võimu eri harud esindasid eri erakondi, siis nüüd koondub kogu riigijuhtimine presidendi kätte, sest Groisman kuulub Porošenko blokki.
Veel märtsi alul oli juttu spetsialistide valitsuse moodustamisest senise reformimeelse ja plekitu renomeega rahandusministri Natalie Jaresko juhtimisel, kuid nüüdseks on selge, et võimul olijad soovivad pigem poliitilist ning enda huve edendavat ja kaitsvat valitsust.
Populaarse Jaresko neutraliseerimiseks ja Groismani tugevdamiseks on lastud käiku väga hästi korraldatud PR-manööver. Nimelt on avalikult teatatud, et Groisman kutsuks oma valitsuse rahandusministriks samuti rahvusvaheliselt tunnustatud reformija, Slovakkia kunagiste turumajandusreformide autori Ivan Mikloši.
Mikloš on kinnitanud oma nõusolekut hakata Ukraina rahandusministriks, kui lahendatakse kodakondsuse küsimus. (Ukraina valitsuse liige peab olema Ukraina kodanik.)
Miklošit võib õigusega pidada Slovakkia majanduse 2000. aastate alguses ja keskel tõusule viinud reformide autoriks. Kuid tema pagasis on kahjuks ka muud. 2012. aastal lekkisid Slovakkia eriteenistuse aastaid varem korraldatud operatsiooni „Gorilla” käigus salvestatud poliitikute kõned. Need seostasid Miklošit reformidega samal ajal toimunud erastamistel aset leidnud arvatava korruptsiooniga. Lekke ajal jälle valitsusse kuulunud Mikloš kaotas oma koha, diskrediteeris jäädavalt oma erakonna ning rajas tee etteaimamatu ja äärmiselt populistliku peaministri Robert Fico seni kestvale valitsuses laiutamisele.
Porošenko bloki korruptsiooni uurinud saadikud jäeti volitusteta
Kindel märk sellest, millise suuna on korruptsioonivastases võitluses võtnud Ukraina president Petro Porošenko ja tulevane Porošenko bloki juhitav valitsus, tuli juba üleeile.
Nimelt vormistas Ukraina keskvalimiskomisjon esmaspäeval otsuse, mis võtab parlamendi liikme volitused senistelt Porošenko bloki saadikutelt Jegor Firsovilt ja Mõkola Tomenkolt. Nende süü seisnes selles, et nad paljastasid Porošenko bloki fraktsiooni kuuluvate oligarhide ulatuslikke korruptsiooniskeeme.
Keskvalimiskomisjoni otsus on siiski vaidlustatud. Nimelt ütleb põhiseadus, et saadikute parteide taotluse põhjal volitustest ilmajätmise sätestab seadus, kuid sellist seadust pole. Samuti on päevavalgele tulnud süüdistused, et Porošenko bloki parteikoosolek, kus mandaadi võtmise nõue vormistati, ei pruukinud seda teha erakonna enda põhikirja kohaselt."
"22.07.2019, 16:00",arvamus,https://epl.delfi.ee/artikkel/86909221/isamaa-poliitik-vastuseks-lhv-juhile-lopetage-silmamoondustrikid-ja-jonn-pensioniraha-parast,Isamaa poliitik vastuseks LHV juhile: lõpetage silmamoondustrikid ja jonn pensioniraha pärast,"Kuidas saab öelda, et II samba vabatahtlikuks muutmise pooldajatel puuduvad põhimõtted, kui tegelikkuses tegelevad tänased pensionifondide haldajad silmamoondustrikkidega? Heaks näiteks siinkohal on LHV teade, et sügisest langevad nende pensionifondide tasud 40%. Tuleva juhatuse liige Tõnu Pekk tõi aga välja, et tegelikult maksavad LHV kliendid sügisest tasudeks veel rohkem kui varem. II samba kaitsjate naiivne lootus lugejaid eksitada on koomiline, sest lugeja teab juba ammu, et fondihaldurid heidavad nalja tema raha arvel.
Viiseman ja teised ignoreerivad argumenteeritud kriitikat sest nad teavad, et kasu II sambast saavad ennekõike nemad, mitte tulevased pensionärid. Vastuseta on jäänud Indrek Neivelti arutluskäik Rootsi kogumispensionist, mis tänaste reeglite juures jääb alati ületama Eesti oma. Ekslikult üritati lükata ümber Lea Danilson-Järgi poolt välja toodud kogumispensionäri madalam riigipensioni määr ning sisulise vastuseta on jäänud ka Kristjan Järvani teemakäsitlused. (Vaata ka: https://www.err.ee/908089/kristjan-jarvan-pensionisambad-loogikast-ja-faktidest)
Inimesed on seda kriitikat märganud ning kui II samba kaitsjad tahavad mõjuda usaldusväärsena, peaksid nad näitama, milles Neivelt, Danilson-Järg või Järvan eksivad. Sildistamine ja lõputu keerutamine ainult suurendavad inimeste umbusku tänasesse süsteemi.
Kuueteist aastaga ei ole kogumispension saavutanud lubatud tulemusi. Ometi lubavad tänase süsteemi kaitsjad, et kohe varsti lähevad asjad paremaks. Pidev kisa ja sildistamine tänast süsteemi paremaks ei muuda ning selle asemel peaksid fondijuhid tunnistama, et täna pakutav toode ei ole konkurentsivõimeline. Seda on võimalik muuta juhul kui tänase suurtele pankadele garanteeritud turu asemel avame selle parempoolsele ilmavaatele ja turumajandusele."
"23.12.2019, 00:00",uudised,https://epl.delfi.ee/artikkel/88457691/tana-vabaneval-riigireeturil-herman-simmil-hoitakse-silma-peal,Täna vabaneval riigireeturil Herman Simmil hoitakse silma peal,"Pärast 11 aastat ja kahte kuud saab täna peaaegu vaba mehena vanglamüüride vahelt välja riigireetur Herman Simm. Otsus Simm enne õiget aega vabastada annab võimaluse tal ka paremini silma peal hoida.
2008. aastal kinni peetud Simmile mõisteti karistuseks 12 ja pool aastat vangistust. Kuigi Simm saab täna Tartu vanglast välja, määras kohust talle kuni 18. märtsini 2021 katseaja, käitumiskontrolli, täiendavad kontrollnõuded ja lisakohustused, mille eesmärk on vähendada uute kuritegute toimepaneku riski. Kui ta peaks tingimusi rikkuma, tuleb tal kandmata karistus reaalselt lõpuni kanda.
Tema ligipääs salastatud informatsioonile ja dokumentidele, mis võiksid huvi pakkuda välisriikidele või nende organisatsioonidele, on pea olematu.
Ennetähtaegse vabastamisega kaasnev katseaeg annab riigile rohkem võimalusi riigireeturil silma peal hoida kui õigeaegne vabastamine. Kui Simm lastaks vabadusse pärast karistuse lõpuni kandmist, poleks tema edasist tegevust võimalik jälgida. Nüüd pääseb ta küll vabadusse, kuid peab siiski kandma jalavõru ja arvestama teiste kontrollimeetmetega, millega tema käitumist jälgitakse.
Kohus põhjendas vabastamismääruses ka, et Simmi retsidiivsusrisk on väga väike ning tema ligipääs salastatud informatsioonile ja dokumentidele, mis võiksid huvi pakkuda välisriikidele või nende organisatsioonidele, on pea olematu. Vabastamisel mängisid rolli ka Simmi kõrge vanus ja halb tervis.
“Kõik saladused, mis talle teada on, ta peab hoidma saladuses edasi, olenemata ennetähtaegsest või tähtaegsest vabanemisest,” võtab ühiskondlikku diskussiooni tekitanud vabastamise kokku kaitsepolitseiameti pressiesindaja Harrys Puusepp.
Tartu maakohus nentis, et riigireetmise karistusmäärad olid Simmi kuriteo ajal võrreldes praegusega tunduvalt leebemad. „See aga ei tähenda kohtu hinnangul, et kui aastatetagune mõistetud karistus tundub praegustes oludes liialt leebe, siis tuleks ennetähtaegne vabastamine välistada.”
Küll viitas kohus, et seadusandjal on võimalus muuta seadusi nii, et näiteks teatud raskusega süüteo toimepanekul pole võimalik loota ennetähtaegsele vabastamisele. Sellist soovi on kaudselt väljendanud näiteks erakond Isamaa, mille eestseisus on öelnud, et asjaolusid, mis enamiku kurjategijate puhul võivad olla ennetähtaegse vabastamise aluseks, tuleb riigireetmise puhul kõrvale jätta ning lähtuda üksnes teost ja sellele süüdimõistmisel antud hinnangust. Ka samasse erakonda kuuluv justiitsminister Raivo Aeg leiab, et isikud, kes on pannud toime kuriteo oma riigi vastu, sooritanud inimsusevastase kuriteo, genotsiidi või terrorikuriteo, ei tohiks mingil juhul saada vabaks enne tähtaega.
Herman Simm andis venelastele üle salajast infot
Herman Simm edastas Vene välisluureteenistusele alates 2001. aastast vähemalt 2908 Eesti kaitsepoliitikat, kaitseväge, välissuhtlust ja teabesüsteeme käsitlevat dokumenti. Simm andis Vene luurele üle ka 19 salajase tasemega riigisaladust sisaldanud dokumenti, ühe konfidentsiaalse tasemega dokumendi ja neli piiratud tasemega dokumenti. Samuti lekitas ta teiste riikide olulist julgeolekuinfot, mis oli Eestile välislepingute raames edastatud."
"30.01.2021, 09:02",arvamus,https://epl.delfi.ee/artikkel/92415859/poliitkolumnist-viktoria-ladonskaja-kubits-isamaa-vajab-uut-juhti,POLIITKOLUMNIST | Viktoria Ladõnskaja-Kubits: Isamaa vajab uut juhti,"Viimaste tormiliste poliitiliste sündmuste järeldus, ilma liigsete emotsioonideta: opositsiooni kukkumine ja praegune erakonna reiting on õige hetk mõelda, mis läheb erakonnal valesti ja kuidas edasi. Et vastata erakonnakaaslaste ja valijate ootusele, tuleb tõdeda – Isamaa juhtladvik vajab värskendust.
Reinsalu näitas eeskuju
Aasta oli 2015. Toona pärast riigikogu valimisi saavutas Isamaa (toona veel IRL) üsna hea positsiooni - 14 kohta riigikogus. Selle tulemuse juures tervitasid erakonda ka moodustava koalitsiooni läbirääkimised ja oluline roll valitsuses.
Erakonna sees oli pilt kurvem ja tulemusi hinnati, kui tagasilööki. Toonane esimees Urmas Reinsalu läks otse-eetrisse ja ütles: „Erakonna esimees vastutab valimistulemuse eest ja ambitsioon jäi väiksemaks kui minu soov oleks olnud“. 09.03.2015 ilmus ERR portaalis uudis pealkirjaga: „Reinsalu loobub IRL-i esimehe kohast“. That’s it: vastutuse võtmine.
Tuleme nüüd tänasesse päeva. See on tänaseks tõepoolest spekulatiivne küsimus: mis oleks kui oleks 13.01.2021 või isegi 17.04.2019 kujunenud teisiti. Tingliku kõneviisi küsimustega ei pea end vaevama, kuid üks on siiski selge: praeguse Isamaa positsiooni on raske kiita, juhtimist raske mõista.
Strateegia ei tööta
Reiting on stabiilselt madal ja oleme just sellises opositsioonis, mida kõige rohkem erakonnana kartsime. Süüdlasi ei pea tõesti otsima. Helir-Valdor Seederil oli strateegia. Tema strateegilise plaani suur osa oli peamise Isamaa valimislubaduse realiseerimine.
Pensionireformi ja veel mitme olulise asjaga sai tõesti vapralt hakkama. Tänu talle.
Kuid realiseerides seda lubadust läbi suure võitluse, jäi erakonnal tähelepanuta, et midagi olulist kaob ära. Midagi, mille pärast on erakonnaga hüvasti jätnud reitingu järgi peaaegu, et pooled valijad. Ei piisanud valitsuses olemisest, koalitsiooni hoidmisest. Kõik koalitsioonide koosseisud on alati keerulised, siiski ka selles on vaja välja mängida just oma erakonna maailmavaadet, erisust, väärtusi. Ning just selles osas, see strateegia, mis on toonud meid siia, enam edasi ei vii. Kisub tagasi.
Ma ei ole üldse pessimistlik. Isamaa on ajaloolise järjepidevuse sümbol, Õigusriigi kaitsja, tugeva majanduse ja haridusvaldkonda esiplaanil hoidev erakond. Teist sellist erakonda Eesti poliitilisel maastikul lihtsalt pole. Meie tee on mõistlik konservatism ja erakond Isamaa saab ise hakkama, motiveerib partnereid ja ühiskonda edasi liikuma.
Kuid seal on üks oluline „aga“. Eelmise aasta lõpus oli valus lugeda, kuidas üks de facto erakonnaga seotud mõttekoda sisuliselt tõukab erakonna teise liikmeühenduse liikmeid välja. Sellist viga, et omasid hakata välja viskama ei või lubada endale mitte üksi erakond. Selles osas on Isamaal kurb ja selgelt eristuv ajalugu.
Uus ülesanne
Isamaa on „toitnud“ eesti maastikul peaaegu, et kõiki erakondi. Marko Mihkelson, Margus Tsahkna, Andres Herkel, Jüri Adams, Katri Raik, Annely Akkermann, Yoko Alender, Priit Alamäe, Meelis Niinepuu, Igor Taro, aga miks ka mitte Kersti Kaljulaid, Matti Maasikas, Kaia Iva, Anneli Kannus, Ene Ergma, Aimar Altosaar…
Kõik need inimesed on oma ala professionaalid, kõik need inimesed olid kunagi Isamaa liikmed. Väga erinevatel põhjustel, kuid siiski nad kõik mingil hetkel lahkusid erakonnast. Mõned neist elavad kaasa, paljud aga raputavad pead. Ja kõikide nende inimeste puhul on kindel – nad on kõik südames Isamaad kandvad.
Mida ütleb erakonnast lahkunute nimekiri? Isamaa liikmed olid alati üle keskmise printsipiaalsed isiksused.
Mida ütleb Isamaa reiting? Erakond Isamaa valijad on üle keskmise nõudlikumad.
Mis on järeldus? Strateegiline viga kitsendada erakonda.
Isamaa platvormil jätkub tunduvalt rohkem ennast konservatiivsena määravaid inimesi, kui seal praegu on. Ning lõhestamise suurendamist erakonna sees ei tohi lubada, seda ütleb erakonna ajalugu.
Lõhestamise suurendamist ühiskonna tasemel ei tohi lubada, seda räägivad meile erakonna valijad kahe viimase aasta jooksul. Erakonna ja meie valijate konsolideerimine saab olema Isamaa uue juhtkonna ülesanne.
""Poliitkolumnist"" on sari, kus võtavad laupäeviti sõna naispoliitikud."
"31.07.2017, 00:06",uudised,https://epl.delfi.ee/artikkel/79034838/ma-olen-tagasi-savisaar-justkui-lubas-oma-valimisliidu-luua-ja-justkui-ei-lubanud-ka,„Ma olen tagasi!” Savisaar justkui lubas oma valimisliidu luua ja justkui ei lubanud ka,"Keskerakonna endine esimees, korruptsioonisüüdistustega kohtu alla antud ja Tallinna linnapea kohalt kõrvaldatud Edgar Savisaar viskas laupäeva õhtul välja esmapilgul tõeliselt ägeda vindiga poliitpommi. Ta avaldas sotsiaalmeedias video pealkirjaga „Savisaare liit” ja tegi justkui teatavaks oma valimisnimekirjaga sügisestele kohalikele valimistele mineku otsuse.
Keskerakonda suutis partei asutaja ja pikaaegne juht igal juhul üllatada. Video ajas selle liikmed segadusse, mitu partei liiget ütlesid, et nad ei saa videost lõplikult aru, kas Savisaar loob nimekirja või mitte. Esmane juhtkonna seisukoht paistab olevat oodata asjaga tänase Tallinna nõukogu koosolekuni ja seal seda teemat edasi arutada.
„Ma olen tagasi. Tegelikult ma ei ole kusagil ära olnudki. Lihtsalt mõned inimesed tahtsid mind enneaegselt maha kanda (video näitab samal ajal Kadri Simsonit ja Aadu Musta – toim). Ma olen inimesi ühendanud nii Keskerakonnas kui ka väljaspool seda ja ühendan ka edaspidi,” sõnab Savisaar läkituses.
Veteranpoliitik ei ütle tegelikult kordagi otsesõnu, et ta teeb oma nimekirja. Ta ei avalikusta uusi lubadusi ega ühegi kaasvõitleja nime. Hetkel, kui Savisaar ütleb, et tema meeskond on „kindel valik”, näeb videos olevalt fotolt Olga Ivanovat, Yana Toomi ja Oudekki Loonet. Savisaar loetleb Keskerakonna töövõite, mistõttu video võiks sama hästi kuulutada, et Savisaar on tagasi Keskerakonna ridades.
Juuli alguses Keskerakonnast lahus seisva valimisliidu loomisest loobunud Euroopa Parlamendi saadik Yana Toom ei välista, et Savisaar siiski loob oma nimekirja. „Mina sealt videost veel eraldi valimisliitu välja ei lugenud. Kuigi see ei ole muidugi välistatud,” märkis Toom. „Edgar Savisaare puhul ei tohi keegi üllatuda. Ta on ikka suurmeister kõikvõimalikes üllatustes.”
Parteijuhid tabasid Savisaare mitmeti mõistetava sõnumi ära. „Keskerakond on Edgar Savisaart väga palju toetanud ning väärtustanud tema rolli Tallinna juhtimisel ja erakonna ülesehitamisel. Samas ei tohi unustada, et Savisaare saavutused Eesti pealinnas on tulnud Keskerakonna ja meie valijate toel. Ma ei kujuta ette, et Savisaar keeraks selja Keskerakonna valijatele. Olen kindel, et tema toetajad soovivad, et ta kandideeriks just Keskerakonna nimekirjas, kes on alati nende huve kaitsnud,” teatas partei esimees Jüri Ratas. Sellega andis ta mõista, et ka tema ei leidnud videost konkreetset Savisaare nimekirja tegemise lubadust.
Savisaar avalikustas oma video poolteist päeva enne Keskerakonna Tallinna nõukogu kogunemist, kus arutatakse tema kandideerimist ja tõenäoliselt tehakse ka ametlik kandideerimisettepanek. Toom ei pea seda provokatsiooniks ega survestamiseks. „Tallinna nõukogu liikmena võtaksin ma seda kui ühte infokildu, et see pilt, mida homme arutada, oleks veidi täiuslikum,” selgitas Toom.
Tallinna ülikooli politoloogi Tõnis Saartsi hinnangul on Savisaar kahtlemata arvanud, et saab poolte volikogu liikmete toel uuesti linnapeaks. „Kui see pole otseselt väljapressimine saada erakonnalt täna paremat diili, siis tulevikus on kaalutlus pigem see, et volikokku sisse pääsedes õnnestub valimisliidul teha liit Keskerakonnaga ja seeläbi hakata mõjutama Keskerakonna siseprotsesse. Kahekesi isolatsioonis olles saavad nad kaalukeeleks Keskerakonna võimu jaoks Tallinnas.”
Saarts ütles, et oma osa mängib ka kättemaks neile, kes Savisaare eelmise aasta sügisel kukutasid. Ent ennekõike tähendab see tema sõnul strateegilist väljapressimist kas enne või pärast valimisi.
Tõenäoliselt soovis Savisaar oma videoga katsetada, kui tugev on praeguse juhtkonna haare partei üle. Osalt see tal õnnestus. Pühapäeval hakkasid Savisaare otsust kohe kiitma talle siiani lojaalsed erakonnaliikmed, näiteks riigikogulased Peeter Ernits ja Heimar Lenk.
Ernits kirjutas Eesti Päevalehele Savisaare solvumisest ja lausus: „Nüüd, kui Edgar oma nimekirjaga välja tuleb, on kaardid kapitaalselt segi löödud. Erakond on šokis, Taavi Aasa šansid päris linnapeaks saada aga ilmselt kadusid.”
Talle sekundeeris Lenk: „Tuhanded lasnamäelased põlevad soovist hääl oma iidolile anda. Eelmistel valmistel oli neid soovijaid 39 979, Eesti ajaloo absoluutne rekord!” ütles ta. „Suurel poliitikul ei ole õigust oma valijaid petta. Tuleb välja minna, kui vähegi on jõudu ja tahtmist. Viimast kahte jagub Tallinna linnapeal küllaga,” kinnitas Lenk.
Savisaar andis Ratasele mõista, et tal on ka riigikogu fraktsioonis endiselt toetajaid, kellel valitsuskoalitsiooni häältearvu murenemise tõttu on aina suurem šanss osutuda olulistes küsimustes kaalukeelteks. Peale eespool mainitud kahe isiku on Savisaarel riigikogus lojaalsed „õed” Olga Ivanova ja Oudekki Loone.
Osalt põrgatati pall ka tagasi: Yana Toom tegi eile konkreetse üleskutse erakonda mitte lõhestada ning soovitas Loonel ja Ivanoval Keskerakonna nimekirjas kandideerida. „Minu sõnum oleks neile see, et kui me saavutasime teatud tasakaalu erakonnas, siis seda tasakaalu oleks mõistlik hoida,” ütles Toom.
Ehkki laupäevasest videost Savisaare nimekirja otse veel ei sündinud ja erakond püsib koos, on Jüri Ratas selle käiguga jälle pandud väga keerulisse olukorda. Savisaare häältepotentsiaali tõttu ei loobu Ratas temast ise vabatahtlikult. Lihtne ei saa olema ei Savisaare liiduga ega liiduta.
„Savisaare liit on Keskerakonna eelmise aasta kongressi jätkulahing. Tollal sunniti ta kõrvale, seekord on Savisaare positsioon oluliselt tugevam,” ütles Reformierakonna Tallinna linnapea kandidaat Kristen Michal.
Tema arvates võib Tallinna ulatuslik venekeelne valijaskond toetada Savisaare liitu. Erinevalt linnavalitsuse ühetaolistest bürokraatidest teda tuntakse. „Jüri Ratas saab konkurentsis vastukäiguna loota oma liitlastele Yana Toomile, Mihhail Kõlvartile ja Mihhail Korbile. Nagu hiljutistel läbirääkimistel, nii ka nüüd teevad Keskerakonna olulisemad valikud venekeelsed poliitikud. Keskerakonna mõlemad pooled asuvad võitlusse esikoha pärast Tallinnas. Nüüd on vaid küsimus, kumb kahest on Kremli-meelsem. Eestimeelsuses neil võistlust ei tule.”
Michali sõnul tuleb vanameistri mänguoskust tunnustada. „Ta suutis panna Ratase kõva häälega ütlema, et Savisaarest talle kallimat pole.”
Videot vaadates on ilmne, et see pole juhuslik, vaid ettevalmistatud ja üksikasjades läbi mõeldud. Savisaarel on meeskond ja vahendid. Seega jah, Savisaar on tagasi.
Sotsiaaldemokraatliku Erakonna Tallinna linnapea kandidaat Rainer Vakra arvab, et juhul kui Savisaar tõesti kandideerib oma nimekirjaga, näitab see Keskerakonna nõrkust ja võib tähendada neile suurt kaotust Tallinna kohalikel valimistel.
„On olnud piinlik pealt vaadata, kuidas Keskerakonna juhtkond viimase poole aasta jooksul Savisaare ees lömitab. Lömitamise eesmärk on olnud mitte vihastada Edgarit. Aga see lootus on tühja jooksnud. Nüüd tõmbab hoopis Savisaar neil vaiba alt ära – paljastades nõnda nende tegelaste selgrootuse. See kahjustab nende mainet ja võtab ka valimistel hääli ära,” sõnas Vakra."
"10.04.2018, 00:05",valismaa,https://epl.delfi.ee/artikkel/81710343/uus-gaasirunnak-ja-usa-raketiloogi-ootus-suuria-soda-tekitab-em-deja-vu-em-tunde,Uus gaasirünnak ja USA raketilöögi ootus. Süüria sõda tekitab déjà vu tunde,"Vaevalt jõudis president Donald Trump lubada USA väed Süüriast välja tuua, kui juba valmistutakse seal uuesti sõjategevust laiendama. Tekib tuttavlik tunne: jälle süüdistatakse valitsusvägesid ohvriterohkes keemiarünnakus ja USA lubab sellele karmilt vastata, nagu juhtus viimati aasta tagasi ja enne seda 2013. aasta suvel. Kas seekord minnakse sümboolsest karistamisest kaugemale?
Laupäeval teatasid mässuliste territooriumil tegutsevad abiühendused, et Damaskuse-lähedast Douma linna on tabanud keemiarünnak. Hukkunud on üle 70 inimese ja sajad on saanud gaasikahjustusi. USA ühenduse UOSSM väitel on kohalikku haiglasse toodud patsiente, kellel on krambid ja huultele kerkib vahtu. Reedel hakkasid valitsusväed pärast nädalast pausi taas Doumat pommitama. Nagu ikka, eitab valitsus keemiarelva kasutamist. Uudisteagentuurideni jõudnud fotosid ja videoid pole varem avaldatud – see lubab eeldada, et tegu on värske materjaliga.
Lääne juhtidest süüdistas Süüriat esimesena Trump, kes kirjutas üleeile Twitteris: „President Putin, Venemaa ja Iraan vastutavad Loomaliku Assadi toetamise eest. Selle eest makstakse kõrget hinda. Avage kohe piirkond esmaabile ja uurimisele.” Presidendi varahommikune teade ilmus pool tundi pärast Fox Newsi Süüria-uudislõiku ja polnud selge, kas Trump oli juba jõudnud USA luure aruannetega tutvuda. Eile tegid USA ja Prantsusmaa riigipea ametliku ühisavalduse ja kinnitasid, et mõlema arvates on keemiarünnakus tõesti süüdi Bashar al-Assadi valitsusväed. Pühapäeva õhtul toimus Valges Majas Süüriat käsitlev koosolek, kus eeldatavasti tutvustati Trumpile võimalikke Assadi karistamise stsenaariume.
Eelmise aasta aprillis järgnes Trumpi samasugusele avaldusele kiiresti USA raketilöök Süüria lennubaasile. Ööl vastu eilset tabaski õhulöök Süüria keskosas asuvat õhujõudude baasi T-4. Assadi valitsus süüdistas selles esmalt ameeriklasi, kuid Pentagon lükkas väite kategooriliselt ümber. Järgmiseks langes kahtlus Iisraelile ja eile hommikul teataski Vene kaitseministeerium, et baasi pommitasid kaks Iisraeli lennukit F-15. Venemaa teatel ei sisenenud lennukid Süüria õhuruumi, kuid lasksid Liibanoni kohal välja kaheksa raketti, millest viis tulistati alla. Ülejäänud jõudsid sihtmärgini ja tapsid vähemalt 14 valitsusmeelset võitlejat. Liibanoni teatel rikkus nende õhuruumi neli Iisraeli lennukit.
Õhulöögil paistab esialgu puuduvat seos Ghouta gaasirünnakuga. Baasi kasutavad eeskätt relvarühmitused, keda toetab Iraan, ning Süüria inimõiguste vaatluskeskuse teatel olidki hukkunud peamiselt iraanlased ja teised välismaalased. Samuti võis baasis viibida venelasi. Iisrael on Iraani ja Hizbullah’ võitlejaid varemgi pommitanud. Varem pole Venemaa neis rünnakutes ametlikult Iisraeli süüdistanud, seega on nüüd retoorikat muudetud.
Ühtlasi tähendab see, et USA karistusaktsioon seisab alles ees. Eile alustas Trumpi julgeolekunõunikuna esimest tööpäeva John Bolton, kes pooldab karme meetmeid. „Kedagi ei tohiks üllatada, et Süüria valitsus jätkab uute keemiarelvade arendamist,” kirjutas Bolton veebruaris enne ametisse määramist Twitteris. „Assadi režiim on süüdi oma kodanike tapmises ja rahvusvaheline üldsus pole teinud piisavalt, et sellist käitumist pidurdada.” Juba varem oli Trumpi eilsesse päevakavasse plaanitud lõunasöök Pentagoni juhtkonnaga, samuti arutas Süüria küsimust riiklik julgeolekunõukogu.
Mida seal otsustati, polnud lehe trükkimineku ajaks teada. Ilmselt soovitasid Trumpi alluvad tal teha midagi enamat kui ühekordse sümboolse liigutuse. Mullu 7. aprillil Ida-Süürias Al-Shayrati baasi tabanud tiibraketid läksid Pentagonile maksma umbes 100 miljonit dollarit, kuid ei tekitanud sihtmärgile erilist kahju, sest USA hoiatas Venemaad ohvrite vältimiseks aegsasti ette. Trump kritiseeris üleeile Twitteris Barack Obamat, kes ähvardas Süüriat keemiarünnakute korral jõuliselt karistada, kuid taganes pärast 2013. aasta sariinirünnakut oma sõnadest. Tõsi küll, omal ajal kritiseeris Trump Obamat hoopis selle eest, et too kaalus üldse Süüria karistamist. „Meie väga lollile liidrile: ära ründa Süüriat, sel juhul juhtuvad väga pahad asjad ja USA ei saa sellest võitlusest midagi!” kirjutas Trump toona Twitteris. Märtsis külmutas president Süüria abistamiseks määratud 200 miljonit dollarit ja aprilli alguses lubas väed sealt peagi välja tuua.
Praegu tegutsevad ameeriklased ja teised lääneliitlased kahel Süüria territooriumil. Lõuna pool Iraagi piiri ääres asub At-Tanfi baas, kus USA kohalolek kaitseb araablastest mässulisi valitsusvägede rünnakute eest. Põhjas ja läänes on nende liitlaseks peamiselt kurdidest koosnevad Süüria Demokraatlikud Jõud (SDF), mida USA lahkumise korral ründaksid rühmitused, mida toetab Türgi ja tõenäoliselt ka Iraan. USA meedia andmeil olevat Trump andnud kindralite pealekäimisel Süüria-missiooni lõpetamiseks aega pool aastat. Selles valguses oleks kõige mõttekam piirduda jälle ühekordse Assadi-vastase aktsiooniga, ent sel juhul saab režiim järjekordse signaali, et sisuliselt võib ta karistamatult keemiarelva kasutada. „Kui [Trump] nüüd oma säutsu väärilisi samme ei astu, siis paistab ta Venemaa ja Iraani silmis nõrk,” ütles senaator Lindsey Graham telekanalile ABC.
Ent ulatuslikum karistusaktsioon suurendab Venemaaga kokkupõrke ohtu, mis on Trumpi jaoks veelgi vähem vastuvõetav. „Peale selle võib see jätta mulje, et USA on end sidunud režiimivastase võitlusega, mis on keerukas, riskantne ja ebaselge lõppeesmärgiga,” märkis Axiosele konservatiivse mõttekoja CFR juht Richard Haass. Tema soovitaks kolmandat võimalust: loobuda välja tõmbumast ja säilitada niimoodi sõnaõigus Süüria edasise saatuse üle.
Kas May ja Macron tuleksid Trumpile appi?
Kui USA püüab seekord midagi resoluutsemat ette võtta, võib ta taotleda ka liitlaste abi. USA-l on tavaks vaadata esmalt brittide poole. Nende eitav vastus Obama abipalvele andis USA-le 2013. aastal ettekäände loobuda Süüriat karistamast. Seekord teatas Briti valitsus, et kui Süüria süü leiab tõendust, on võimalikud kõik variandid, seega ka sõjaline. Samuti võiks olla abi Prantsusmaast, mille värske president Emmanuel Macron andis valimistel lubaduse Süüriat karistada, kui see jälle keemiarelva kasutab. Meie aja järgi eile hommikul teatasid USA ja Prantsuse juhid, et kavatsevad keemiarünnakule koordineeritult ja jõuliselt vastata, ning lubasid seda 48 tunni jooksul edasi arutada."
"29.04.2017, 00:05",lp,https://epl.delfi.ee/artikkel/78050094/kevadekuulutaja,Kevadekuulutaja,"„See on meie endi väike sisalik, kes talvitus kasetohtude vahel ja veel unisena end pildistada lasi,” kirjutab LP lugeja Elmar Palmsest."
"21.07.2018, 00:05",valismaa,https://epl.delfi.ee/artikkel/83067417/baltimaade-esimene-tegevvaelane-kes-on-avalikult-gei-kaitsen-oma-riiki-isegi-siis-kui-valitsuses-on-homofoobid,"Baltimaade esimene tegevväelane, kes on avalikult gei: kaitsen oma riiki isegi siis, kui valitsuses on homofoobid","Ma töötan Leedu mereväes mere- ja rannikualade seire teenistuses. Meie teenistus jälgib, mis merel ja rannajoonel toimub, ning kogub radaritega selle kohta andmeid. Minu töö seisneb organiseerimises: koostan töögraafikuid, teen sõjalisi ettevalmistusi ja juhin militaarstrateegiate väljatöötamist. Olen vanemohvitser – see on üheksast ohvitseriastmest seitsmes. Vanemohvitserid on justkui vahelülid sõdurite ja kõrgemate ohvitseride vahel. Sõdurid on reamehed, kes teevad kogu igapäevatöö. Kõrgemad ohvitserid annavad käske ja vanemohvitserid korraldavad nii, et need käsud ka ellu viidaks.
Unistasin sõjaväelaseks saamisest juba väikse lapsena. Puberteediikka jõudes muutusin nõrgaks, mu enesekindlus kadus ja ma ei uskunud enam, et minust kunagi sõjaväelane saab. Hakkasin armeed kartma ja ei tahtnud ajateenijaks saada. Kui minust siiski ajateenija sai, mõistsin, et minu hirmudel polnud alust. Füüsiline tegevus ja väljaõpe aitasid kiiresti tugevamaks saada. Ma hakkasin endasse uskuma. Mulle meeldis, et sõjaväes oli palju erineva mõttemaailmaga inimesi, kes kõik uskusid ühisesse eesmärki.
Hiljuti naasin oma esimeselt missioonilt. Sellistel missioonidel osalemine on vabatahtlik ja minu tavapärasest tööst erinevad need mitmeti. Missiooni ülesanne oli kaitsta humanitaarabi laeva piraatide eest, nii et see jõuaks ohutult Somaaliasse. Meil läks õnneks ja pääsesime otsesest vastasseisust, ent sadamas, kust me läbi sõitsime, lõhkesid mõned päevad pärast meie lahkumist granaadid ja inimesed said surma. Somaalias oleksin võinud kuuli saada või vanglasse sattuda üksnes sellepärast, et olen see, kes ma olen.
***
Nõustusin oma lugu jagama, sest minu kogemus näitab, et mida rohkem inimesed teavad LGBT+ (lesbid, geid, biseksuaalid, transsoolised inimesed jt) probleemidest, seda avatumaks nad muutuvad. Rääkides inimestele, et ma olen gei, olen muutnud vähemalt kümne inimese arvamust. Mäletan, et kui ma oma naisest lahutasin, oli üks tuttav üllatunud ja küsis: „Kuidas küll nii ilus perekond ebaõnnestus?” Küsisin temalt avameelselt: „Kui kaua sa oleksid geimehega elanud?” Ta vastas, et kui ma olen gei, viskab ta mu kohemaid aknast alla. Ei visanud ühti – saame siiani hästi läbi. Ta pidi lihtsalt mõistma, et ma olen gei ja nii ongi.
Paljud arvavad, et nad ei tea ühtegi LGBT+ inimest ja et see on mingi vikerkaare muinasjutune propaganda, mida televiisorist näidatakse. On palju stereotüüpe ja sellepärast mõned inimesed ei usugi, et ma olen gei. „Sa ei näe sedamoodi välja, isegi mitte lähedalt vaadates.” Aga seksuaalsel orientatsioonil pole pistmist sellega, kuidas inimene välja näeb. Geisid on nii politseinike, sõdurite, advokaatide kui ka lihttööliste seas. Isegi need mehed, kes ropendavad rohkem, kui sündsaid sõnu rääkida suudavad, võivad olla geid.
Võimalik, et kunstiinimesed on avatumad, sest neil on rohkem vabadust. Neil ei ole survet käituda üht- või teistmoodi. Kui ma sotsiaalmeedias oma kapist välja tulemise lugu jagasin, muretsesin, kuidas see teade tööl vastu võetakse. Kuni selle hetkeni teadsid sellest ainult mu kõige lähedasemad kolleegid. Ma ei olnud kindel, kuidas ülejäänud reageerivad. Kõigest hoolimata ei kogenud ma ühtegi halba reaktsiooni, ainult mõned naljad ja ka mulle meeldib enda kulul nalja teha. Kui ma pärast puhkust tööle tagasi läksin, pidin tunnistama, et mitte midagi polnudki juhtunud, päike paistis endiselt taevas. Igaüks jätkas oma tööd.
***
Ma soovin, et samasoolistel paaridel oleks ligipääs kõigele, mida tavalised paarid endale lubada saavad. Abielu, nii meie enda kui ka lapsendatud laste kasvatamine. Ma usun, et ühel päeval see hakkabki nii olema.
Lugesin hiljuti uudist ühest samasoolisest paarist, kes kasvatas poega. Kommentaarid olid nii õelad ja julmad, lapsele tunti kaasa. Ent kommenteerijad ei mõelnud, et sel poisil võib olla suurepärane elu, ta võib saada hea hariduse ja käia palju reisimas. Samal ajal kui paljud lapsed ootavad lastekodudes peret ja ei saa head haridust ega reisida. Miks me ei taha lubada neile lastele õnnelikku lapsepõlve?
Mina kasvatan osaliselt kaht teismeeas last. Lapsed on eelmisest abielust. Lahutasin naisest neli aastat tagasi, kuid püüdsin jääda lastega lähedaseks. Just praegu algab meil puhkus ja saame terve nädala koos veeta. Ma olen nende üle uhke. Nad on väga loovad, katsetavad mõlemad eri muusikažanre. Ma olen tähelepanelik ja kiidan neid ka kõige väiksemate asjade eest. Elan praegu töö tõttu Palangas, aga kui kord Klaipėdasse kolin, näeme üksteist rohkem.
Lapsed on elus ühed kõige püsivamad inimesed. Elukaaslased, sõbrad, töökaaslased – kõik võivad vahetuda, lapsed jäävad alati sinu lasteks. Ma olen neljakümneaastane, aga kui ema helistab, olen talle ikka laps.
***
Pean end patrioodiks. Vahel me ei hinda piisavalt seda, kui palju oleme Leedus ja Euroopa Liidus saavutanud. Siin saab olla vaba, tunda end turvaliselt, töötada ja raha säästa. Muidugi võib alati lahkuda ja otsida õnne kaugemalt, aga ei tohi unustada koju jäämise ja riigi kaitsmise võimalust. Leedus võib see olla veidi keerulisem, kuid ainult siin oleme kodus.
Patriotism ei tähenda, et alati peaks valitsusega nõustuma. Sõjaväelasena ei saa ma kommenteerida poliitikat, ent kodanikuna on mul tihti oma arvamus. Kui ma näen, et asjad ei liigu õiges suunas, siis ma saan ja peangi tegutsema. Soovin, et kõik oleksid südikamad ja liituksid kogukonna ühendustega. Tugev saab olla ainult selline riik, millel on tugev kogukond.
Kokkuvõttes, kui vaja, siis ma kaitsen oma riiki, sõltumata sellest, kes on valitsuses. Olgu seal siis vegan või lihasööja, gei või homofoob – ma kaitsen kõiki, ükskõik, mida nad minust arvavad.
Artikkel ilmus esimest korda 12. juunil kogumikus „Friendly Stories”, mis sisaldab kümmet nüüdisaegset lugu Leedust. Lugude keskmes on Vilnius, Kaunas, Klaipėda ja Palanga ning need räägivad eri ametitest, seksuaalsest orientatsioonist ja identiteedist, usust ja dieetidest."
"24.09.2016, 00:18",lp,https://forte.delfi.ee/statja/75678201/mill-blackbird-auto-mis-votab-mis-tahes-kuju,"Mill Blackbird, auto, mis võtab mis tahes kuju","Tegelikkuses on Mill Blackbird siiski madal ja üsna minimalistlik must auto, mis võluväel millekski muuks ei teisene. See on suur must elektriline kartauto, mille baasil on võimalik luua virtuaalne versioon peaaegu igast teisest autost. Nii et Blackbirdi muutumine pole kui „Transformersi” ulmefilmiseeria tegelastel ega säärane imeline ümbersulamine nagu robotil T-1000 „Terminaatori” filmisarja teises osas."
"07.12.2020, 20:00",arvamus,https://epl.delfi.ee/artikkel/91898191/mis-saab-homme-thea-grepp-oiglane-eesti-heastaks-sunduurnikele-tehtud-ulekohtu,MIS SAAB HOMME? | Thea Grepp: õiglane Eesti heastaks sundüürnikele tehtud ülekohtu,"Reformide ja erastamise algusest täitub varsti 30 aastat, kuid sundüürnikele pole ikka veel kompenseeritud neile tekitatud materiaalne ja moraalne kahju. Nüüd nimetatakse meid küll rahandusministeeriumi paberites „reformide käigus ebaõiglaselt koheldud elanikkonna grupiks”. Sellega tunnistab riik tekitatud ebaõiglust, ülekohut, mille osaliseks said need üürnikud, kellelt võeti justiitsvägivallaga võimalus erastada üldistel soodustingimustel oma eluruum.
Erastamist sellisel viisil, nagu seda toona tehti, ei luba Eesti seadused. See on vastuolus nii Eesti põhiseadusega, mis nõuab inimeste võrdset kohtlemist, kui ka omandireformi aluste seadusega (ORAS), mille § 2 lg 2 ei luba tekitada uut ülekohut. Seadused on aga täitmiseks kõigile ja seaduse kaitse peab olema ka tagatud kõigile. Vähemalt euroopalikus õigusriigis peaks see nii olema. Kuid praegu ei laiene seadus sundüürnikele ja see on lubamatu.
Hullem kui küüditamine
Sundüürnikelt kodude võtmist nimetatakse tihti küüditamiseks, aga see ei olnud küüditamine. Küüditamine on inimese sunniviisiline viimine uude elukohta. Meid, sundüürnikke, ei viidud kuskile ja mingit uut elukohta meile ei antud. See, mis tegelikult toimus, oli pogromm ühe osa Eesti elanike vastu. Pogromm on inimeste kodudest väljaajamine vaenu ja vihaga.
Paljud kindlasti mäletavad neid vihakõnesid, mis pidid õigustama inimestelt kodude võtmist. Näiteks oli siis üks valjuhäälne kõneleja Trivimi Velliste.
Sundüürnikud on poliitiliste repressioonide ohvrid. Meid pandi justkui hüvitama Teise maailmasõja kahjusid, aga meie pole ju süüdi ei sõja puhkemises ega selle tagajärgedes. Nii pogrommid kui ka inimestelt kodude võtmine on aegumatud kuriteod. Selleks et tunnistada reformide käigus tehtud kuritegu, on vaja poliitilist otsust. Just seda poliitilist vägivalda oma rahva kallal pole ükski valitsus julgenud tänapäevani tunnistada. Vaid Keskerakond on kestvalt tunnistanud seda ebaõiglust ja ülekohut ning kinnitanud ka vajadust seda heastada.
Selleks et tähelepanu sundüürnike probleemilt kõrvale juhtida, hakatakse rääkima hoopis Siberisse küüditatutele tekitatud kahjudest. Nii Siberisse küüditatud kui ka sundüürnikud on tõepoolest mõlemad poliitiliste repressioonide ohvrid, kuid neile tekitatud kahju tuleb siiski vaadelda eraldi ja kahjunõue tuleb esitada kahju tekitanud riigile. Seepärast nõuavadki sundüürnikud nendele tekitatud kahjude hüvitamist Eesti vabariigilt.
Komisjon abi ei toonud
Sundüürnikud kogusid üle viie tuhande allkirja, mis esitati 2016. aastal riigikogule. Selle tulemusena pandi küll kokku omandireformi valitsuskomisjon, aga sundüürnike olukord on siiani endine. Kuna sundüürnikud oma kodusid tagasi ei saa, sest õigusriigis on mõeldamatu, et kellelegi saaks füüsiliselt anda tagasi eilset või viiekümne aasta tagust vara, siis tuleb tekitatud materiaalne ja moraalne kahju kompenseerida majanduslike meetmetega, sh rahaliselt.
Materiaalse kahju aluseks saab olla võõrandatud korteri väärtus praegustes hindades. Lahendamata ei tohi see olukord jääda – ja mitte vaid sundüürnike pärast. Sest kui inimesi võis üks kord ilma kohtuotsuseta kodudest välja ajada, siis miks ei või seda teha ka tulevikus uuesti, ja korduvalt. Eestimaal poleks enam kellelgi kindlust, et tema kodu on ikka tema kodu. Rahvusvaheliste õigusnormide järgi on inimestelt kodu võtmine genotsiid ja see on aegumatu kuritegu. Küüditamiste aastapäevade mälestusmiitingutel öeldakse alati, et see ei tohi enam kunagi korduda, aga keegi ei mõtle selle peale, et see on juba kordunud. Ainult et 1990. aastatel polnud represseerijateks okupatsioonivõimu esindajad, vaid meie oma Eesti poliitikud ja võimukandjad. Seepärast peavad meie praegused poliitikud ka selle probleemi lahendama ehk täpsemalt – tunnistama avalikult tehtud vigu ja vabandama ning heastama reformide käigus ebaõiglaselt koheldud inimestele nii moraalse kui ka otsese ainelise kahju.
Tuleviku juured on minevikus ja nagu kirjutas sotsioloog Andrus Saar Vabariigi Presidendi Akadeemilise Nõukogu sise- ja rahvusliku julgeoleku komisjoni toimetistes „Eesti edu hind”: „Kui hoolimatus teatud elanikkonnagruppide suhtes muutub riiklikuks poliitikaks, siis õige pea saab mööda eduraportite aeg. Inimeste mured ei ole võetud tuulest ning tuul neid lihtsalt ära ei puhu. Miski ei muutu enne, kui võim ei teadvusta murede põhjusi ning ei hakka väärtustama iga inimest ja tema probleeme.”
MIS SAAB HOMME? | Konkurss on lõppenud
Arvamuslugude konkurss on lõppenud, aitäh kõigile osalejatele! Avaldame saadetud artikleid jooksvalt Eesti Päevalehe paberlehes ja Arvamusveebis. Võitjad avalikustame hiljemalt 16. detsembri lehes. Lisainfo epl.ee/homme"
"05.03.2021, 16:39",uudised,https://epl.delfi.ee/artikkel/92758587/riik-votab-erasektori-appi-vaktsineerima-ja-ootab-pakkumisi-kuni-kaks-kuud,Riik võtab erasektori appi vaktsineerima ja ootab pakkumisi kuni kaks kuud,"Selle nädala keskel kutsusid haigekassa ja teised riigi esindajad erasektori vaktsineerimise korraldamise läbirääkimistele, et nood riigile appi tuleksid. Lisaks Qvalitasele osalesid seal ka meditsiiniettevõtete Confido, Medicumi ja Fertilitase esindajad.
Eesti jõuab lähiajal olukorda, kus vaktsiini hakkab rohkem riiki jõudma ning seetõttu on vaja abikäsi vaktsineerimise läbiviimiseks. „Teame, et perearstid töötavad täna edasi riskirühmade vaktsineerimisega, haiglad ravivad eelkõige koroonaviirusesse nakatunud patsiente. Eelneva tõttu ongi vaja eraturult värvata lisajõudu, sest eesmärk on riiki saabuvad vaktsiinidoosid esimesel võimalusel süstida,“ selgitas haigekassa juhatuse liige Maivi Parv.
Haigekassa kutsub erasektori tervishoiuasutusi sõlmima juba praegu lepingut, mis võimaldab suuremate vaktsiinitarnete korral alustada suuremahulise vaktsineerimisega.
Peaasjalikult ootab haigekassa neid eratervishoiuteenuse osutajaid, kes asuvad maakonnakeskustes üle Eesti ehk seal, kus elab rohkem inimesi. „Oleme arvestanud, et teenuseosutajatel on suurem huvi suuremate linnade vastu. Seetõttu oleme pannud tingimuseks, et kui teenuseosutaja soovib vaktsineerida suurlinnas, tuleb tal mõni väiksem koht siiski juurde pakkuda. Kui pakutakse vaktsineerimisteenust väljaspool Harjumaad, Tartumaad, Pärnumaad või Ida-Virumaad, võib vaktsiinisüste teha ka ainult selles tegevuskohas,“ lisas Parv.
Confido juht Kadi Lambot ütles, et kindlaid plaane ega kokkuleppeid veel pole, aga Confido on huvitatud ja läbirääkimised riigiga käivad. Lamboti sõnul küsis riik erameditsiinikeskustelt, kas nad on valmis praegu ka riskirühmade vaktsineerimisel kampa lööma. Muidu on plaan kaasata erasektori jõudusid eelkõige nn tavainimeste vaktsineerimiseks, kui kaitsepookimiste maht oluliselt tõuseb ning riskirühmad peaksid juba eeldatavasti vaktsineeritud olema.
Lambot lisas, et olulisi takistusi teel ei ole. Praegu alles arutatakse, kes mida täpselt teeb ning lepitakse kokku, mis see maksab, sest riik katab erasektorile kulud. „Muid takistusi polegi,” ütles ta, kuid lisas siiski, et väike mure on tööjõuga. „Kõik on hõivatud, inimesed töötavad stressi all juba aasta aega.”
Confido juhatuse liige Risto Lauri sõnul on nad välja arvestanud, et Confido saaks vaktsineerimisprotsessi panustada umbes 70 000-90 000 vaktsineerimisega kuus, teostades vaktsineerimist oma asukohtades Tallinnas ning Tartus. Confido saaks luua ka lisavaktsineerimispunkti Põlvasse.
Laur lisas, et Confido saaks vaktsineerimisega alustada vajadusel kasvõi homme, kuid riigi poolt pakutud hüvitis jätab teenuse osutaja kanda väga suure osa kuludest ning seetõttu võttis Confido mõtlemisaja.
Medicumi juhataja Tõnis Alliku sõnul nende ettevõte juba osaleb vaktsineerimises Medicum Perearstikeskuse kaudu. „Hindame ettevõtte võimalusi pakkuda teenust laiemalt koostöös teiste partneritega ning teeme otsuse lähipäevadel,” kommenteeris ta osalust riigi uues plaanis.
Fertilitase juht Ivo Saarma kinnitas, et nemad on valmis vaktsineerimisele appi minema.
Synlab vaktsineerima ei hakka, kuna see läheb nende ampluaast välja ning keskendutakse testimisele.
Kui teenuseosutaja soovib lepingu sõlmida kahe erineva tegevuskoha peale, ootab haigekassa temalt võimekust teha nädalas vähemalt 750 süsti. Kui leping sõlmitakse ühele tegevuskohale, on eeldus, et süste tehakse nädalas vähemalt 300. Haigekassa tasub ühe süsti eest teenuseosutaja tegevuskohas 5.30 eurot ja väljaspool tegevuskohta ning nädalavahetuseti ja riigipühadel tehtud vaktsiinisüsti eest 7.30 eurot. Süstlad, nõelad, vaktsiin ja vajalikud lahustid on tagatud terviseameti poolt.
Lepingu saamiseks peab pakkujal olema kas iseteeninduskeskkond või liidestus üleriigilise digiregistratuuriga, mis tagab inimestele paindliku registreerimisvõimaluse. See teenuseosutaja, kes teeb inimesele esimese doosi vaktsiini, tagab ka selle, et teinegi doos oleks õigeaegselt tehtud.
Vajalikud vaktsiinid tellib teenuseosutaja terviseameti iseteeninduskeskkonna kaudu.
Eesti Haigekassa ootab pakkumusi 25. aprillini. Kommunikatsioonijuht Evelin Trink kommenteeris, et 25.04 on tagumine aeg saata sooviavaldus, sest 1.05.2021 peab lepingu alusel olema esimene kaitsesüst juba tehtud. „Aga loodame, et huvilisi on ja meie lepingusse tulijad saavad elanike vaktsineerimisega alustada märksa varem,” lisas ta. „ Kes lepingu sõlmib, saab esimesel võimalusel, kui aga vaktsiini on, alustada.”"
"02.10.2018, 00:05",kultuur,https://epl.delfi.ee/artikkel/83853219/festival-kuldne-mask-viipekeelne-kolm-ode-laste-weekend-kreeka-koor,"Festival Kuldne Mask. Viipekeelne „Kolm õde”, „Laste weekend”, Kreeka koor","Teatrifestivali Kuldne Mask projektijuht Svetlana Jantšek ütleb, et Moskva ja Peterburi riiklikes teatrites on aeg kohati seisma jäänud. On andekaid ja töökaid noori lavastajaid, kuid arvestades Venemaa suurust pole tipplavastajate nimekiri sugugi pikk. Mitu põnevamat leidu toob ta järgmisel nädalal Eestisse festivalile Kuldne Mask.
Mõned aastad tagasi, kui tõime Tallinnasse Novosibirskist Timofei Kuljabini lavastuse „Onegin”, kus peategelane suitsetas kanepit, magas paljude tüdrukutega ja samas vaimus edasi, helistas mulle üks õpetajanna ja ütles, et ma ei rahuldanud selle etendusega tema maitset. Vastasin talle, et minu eesmärk ei olegi maitseid rahuldada, vaid neid arendada. Kõik etendused laiendavad suuremal või väiksemal määral vaataja ettekujutust kaasaegsest teatrist ja sellest, kuidas teatrikeel areneb. Tragöödia „Kuningas Oidipus” teeb seda vähem, „Tsirkus” on aga selles mõttes tipp, et otsingute, proovimise, nii vormi kui ka mõttega eksperimenteerimise tihedus on siin lavaaja ühiku kohta kõige suurem. Aga see ei tähenda veel, et kõik oleks õnnestunud ja et kõik oleks veenev. See tähendab, et kõik toimus, ei lagunenud laiali, kasvas tervikuks ja vaataja sai seda laval näha.
Huvitavaid lavastusi on palju. Sel aastal mängib Novosibirski teater „Kolme õde” sõnagi lausumata, viipekeeles. Ja see pole etendus kuulmisvaegusega inimestele. See on etendus meile, täiesti tavalistele vaatajatele, kes on minetanud oskuse tundeid väljendada, kes ei kuule ja ei kuula üksteist. See on väga sügavale tungiv etendus ning selle edu maailma kõige erinevamates riikides on tõestuseks sellele, et see on kõrgel tasemel hea teater. Vaat sellega ma tahangi tegeleda.
Oleme alati püüdnud rahuldada ka kõige laiemat publikut, kuid arvestades kõiki asjaolusid – eelarve, meie lavade tehnilised võimalused, Vene teatrite mängukava jne – on repertuaari üsna keeruline kokku panna. Meil toimub juba mitmendat aastat programm „Laste weekend”, sel aastal mängime muusikalavastust „Võlur Oz”, seda nii Tallinnas kui ka Sillamäel. Kahjuks pole meil aga noorte programmi, kus etenduste tegelased oleksid samuti noored inimesed. Praegu käivad meil läbirääkimised, et tuua selline etendus siia järgmisel aastal. Sel aastal on meil etendusi nii-öelda gurmaanidele. Selleks on muidugi Sophoklese Antiik-Kreeka tragöödia „Kuningas Oidipus” Leedust pärit Rimas Tuminase lavastuses. Kus tänapäeval sellist asja ikka näha saab? Arvestades seda, et etendus lavastati koostöös Ateena rahvusliku teatriga, sõidab Tallinnasse Ateenast ka Kreeka koor. Nende jaoks, kes armastavad „kuumemaid” asju, on kavas Maksim Didenko „Tsirkus” Grigori Aleksandrovi kultusfilmi alusel. Selles on säilitatud stalinlikule ajastule omane suursugune filmi formaat (film ise on aastast 1936), kuid sisu pole pärit originaalist, kuigi süžee on säilinud. Näitlejapõhise teatri austajatele sobib kahtlemata noore Nikita Kobelevi lavastus Moskvas Majakovski-nimelises teatris Ameerika tuntud neuropsühholoogi Oliver Sacksi raamatu „Inimene, kes pidas oma naist kübaraks” järgi. Piletid Tallinna etendusele on juba ammu välja müüdud, võimalus on seda vaadata Viljandis ja Narvas. Ettevalmistatud ja piisavate taustateadmistega vaatajat ootavad Dmitri Krõmovi „Kaasavaratu” ja kurttummade keeles lavastatud „Kolm õde”, mille autoriks on noor lavastaja Timofei Kuljabin Novosibirskist.
Dmitri Krõmov tuleb seekord lavastusega „Kaasavaratu”. Minule isiklikult on selles mitu tähtsat avastust – esimest korda tundsin kaasa mõnele kangelasele, keda on siiani peetud negatiivseks. Ja muidugi on seal ka ehtkrõmovlikult visuaalne stiihia, mis on iseenesest juba mäng. Lavastaja ja kunstniku jaoks on see peadpööritav vabadus.
Vene teater on praegu väga mitmekülgne. Meeldiv on see, et palju tähelepanuväärseid sündmusi toimub provintsis – ma ei räägi ainult teatrietendustest (mis on vahel julgemadki kui Moskvas), aga ka festivalidest, lavastajate laboritest ja dramaturgide koolidest. Teatrielu on väga elavnenud. Samal ajal on mõlemas pealinnas ka surnud teatrimonstrumeid – riiklikud teatrid, milles aeg on seisma jäänud. On ääretult andekaid noori, lavastajad teevad palju tööd, teinekord kolm–neli lavastust hooaja jooksul. Muidugi pole tipplavastajate nimekiri nii suure riigi kohta üldse mitte pikk. Mulle tundub, et Peterburi on sisu poolest konservatiivsem, seda on märgata ka vaatajate järgi teatris. Kuid Andrei Mogutši, kes juhib praegu Tovstonogovi-nimelist Suurt Draamateatrit, ehitab huvitavat ja omapärast teatrit, mis ei sarnane mitte millelegi olemasolevale. Oleme toonud siia etenduse „Joodikud” Võrõpajevi näidendi järgi, järgmisel aastal tahaksime näidata Konstantin Bogomolovi lavastuses etendust „Au”, mida peetakse kõige šokeerivamaks etenduseks Venemaal. Minu meelest on see kõige täiuslikum, sügavam ja hingestatum töö. Loodame, et see ka õnnestub.
Ma ei räägiks teatri puhul moest. On tendentsid, mida järgitakse – palju lavastatakse Shakespeare’i ooperi, balleti ja draamana, samuti Tšehhovit, Dostojevskit juba vähem. Rohkem lavastatakse moodsaid näidendeid ja nende hulgas on tõelisi avastusi ja saavutusi. Teater muutub üha enam tehniliseks, nagu kogu meie elu – multimeedia tungib kõikjale. Peamine on see, et Venemaal püsib huvi teatri vastu, on olemas vaatajad, kes on valmis maksma piletite eest mitte just väikest hinda (seda muidugi tuntud ja populaarsete teatrite puhul) ning käima välja tagasihoidliku summa oma tagasihoidlikust palgast või stipendiumist, et minna alles hiljuti sündinud stuudiosse või laborisse.
Kuldne Mask
„Mees, kes pidas oma naist kübaraks”. Tuntud Ameerika neuropsühholoogi ja kirjaniku Oliver Sacksi teoste ainetel, Majakovski-nimeline Moskva teater.„Kuningas Oidipus”. Vahtangovi-nimelise Moskva teatri ja Kreeka rahvusteatri (Ateena) koostöölavastus. Lavastaja: Kuldse Maski preemia laureaat Rimas Tuminas.„Kolm õde”. A. Tšehhov. Lavastaja Timofei Kuljabin. Krasnõi Fakeli teater (Novosibirsk)„Tsirkus”. Muusikal G. Aleksandrovi legendaarse filmi motiividel. Lavastaja Maksim Didenko.„Kuldne Mask” toimub 9. - 17. oktoobril Tallinnas, Viljandis, Narvas ja Sillamäel. Kõigil etendustel on sünkroontõlge eesti keelde."
"23.10.2018, 00:05",kultuur,https://epl.delfi.ee/artikkel/84081368/bergmani-massumeelsed-karjed-taas-ekraanil,Bergmani mässumeelsed karjed taas ekraanil,"Tänavu oleks Ingmar Bergman, kuulsaim rootsi filmirežissöör, saanud saja-aastaseks. Bergmani filmidest pärit kaadrid – kahvatust vikatimehest kahe kauni naise ühtesulavate nägudeni – on sööbinud vaataja mällu ja filmikunsti ajalukku. Režissöör Rainer Sarnet on valinud retrospektiivi programmi 1950-ndate lõpu ja 1960-ndate mustvalged filmid, sest sel ajal sai Bergmanist Bergman ja kujunesid välja tema tunnusjooned.
„Umbes 1957. aastast, kust on pärit „Seitsmes pitser”, algab ka Bergmani käekiri. Tekib tema enda nägu, tema teemad, tema vorm, mida varem ei olnud. Edasiste filmidega „Neitsiallikas”, „Vaikus”, „Hunditund”, „Armulaualised” kehtestas ta sellise asja nagu Bergmani filmi nägu,” selgitab Sarnet.
Filminduses on tavaks öelda, et paljuski teeb režissöör elu jooksul ühe filmi. Kõik ülejäänud on sama teema pisikesteks tükkideks võetuna, kommenteerituna või edasi arendatuna. Sarneti sõnul tegigi Bergman just sellel perioodil kõige ägedamalt teoks selle, mis tal teha või öelda oli. See on Bergmani n-ö essents. „Siis kujunes välja ka tema trupp, tema näitlejad. Ühesõnaga Bergmanist sai Bergman,” rõhutab Sarnet. Ja lisab, et hiljem muutus Bergmani filmikeel ja filmide ülesehitus klassikalisemaks ja mõneti ka inimsõbralikumaks. „Need 1960-ndate filmid olid tõelised karjed, sellised värsked asjad, mida ei olnud varem tehtud. Need filmid on kõik väga isiklikud – suhted isa, ema, naistega. Lisandus uus värske dramaturgia, värske vorm. Kui räägime näiteks „Personast”, siis nii intensiivset filmi ei olegi pärast seda tehtud,” usub Sarnet.
Bergman tegi oma esimese filmi pärast Teist maailmasõda, kui nii ühiskond kui ka filmikunst olid muutumas. See oli aeg, kus modernne sõi välja klassikalise. Itaalia filmikunstis tekkis neorealism, USA-s noir. Bergmani aega mahuvad veel sellised kuulsad režissöörid nagu Jean-Luc Godard, Federico Fellini ja Michelangelo Antonioni. Kui Alfred Hitchcocki peetakse psühholoogilise trilleri isaks, siis Bergmani puhul toob Sarnet esile, et ta tegeles inimhingega ajatus eksistentsiaalses mõttes, mitte lähtudes toonastest ühiskondlikest muutustest. „Bergmani filme iseloomustab see, et ta süveneb kohe inimesse. Ta ei tee filmi ühiskonnast, kus inimene elab. Ta ei tee filmi Rootsi ühiskonnast, mis oli ju ka 1960-ndatel huvitav. Seal hakkasid toona toimuma asjad, mis mujale läände jõudsid hiljem, kasvõi sotsiaaldemokraatide võimuletulek, vabakasvatus, vabad suhted – Rootsi ühiskond oli nendes küsimustes pioneer, aga Bergman ei puudutanud neid küsimusi. Ta hakkas esimesena tegema filme inimese hingest,” rõhutab Sarnet.
Selliste inimhinge analüüsidena saab Bergmani loomingus esile tõsta just retrospektiivi kuuluvad seitse filmi, milles keskkonnal peaaegu polegi tähendust. Tegevus toimub tihti üksikul saarel või väga tinglikus ruumis ja karakterid ei ole meie kõrvalmaja naabrid, vaid Bergman ise. „Bergman väljendab ennast, oma olemust. Kuna ta läks väga isiklikuks, siis kõik inimesed, kellele Bergmani filmid midagi ütlevad, võtavad neid samuti väga isiklikult vastu. Need filmid puudutavad iga inimese põhiküsimusi ja sisemaailma ning ta läks selles teemas radikaalselt ja jõuliselt põhjani. Filmikunstis ei olnud seda enne niimoodi tehtud,” selgitab Sarnet.
Nii kujunes ka n-ö bergmanilik stiil: missugune on kaamera ees üks Bergmani naine; intensiivsuse ja tundlikkuse aste, millega Bergman filmib; kaamera liikumise mõnetine erootilisus, aga ka pilku kõrvale pööramata inimhinge tumedama poole läbivalgustamine. „Bergman kujutab inimesi väga jultunult, kedagi vabandamata. Näitab selliseid sündmusi elust, mida kõik häbenevad,” tõdeb Sarnet. Ta toob näiteks retrospektiivi programmis linastuva filmi „Vaikus”, mis puudutab lapse seksuaalsuse teemat ema ja poja suhte puhul. Aga ka tugevalt keha ja vaimu küsimust – selle kaks naispeategelast esindavad mündi n-ö eri pooli. „August Strindberg, kellelt ta palju võttis, kirjutas ka seksuaalsusest, võitlusest mehe ja naise vahel, aga Bergman läheb kaugemale ja toob esile ka traumad, mis sellega alates lapsepõlvest kaasas käivad,” ütleb Sarnet. Bergman ei kartnud tema sõnutsi inimest kui sellist ega inimeses peituvaid deemoneid. „Mulle näib, et põhiolemuselt Bergman armastas inimest ja teadis, et inimese põhjas on tegelikult armastuse vajadus. See andis talle julguse teha filme ka tabuteemadel. Näiteks „Hunditund”, kus ta peksab väikest poissi, kes on tema deemon, ja viskab verise väikese poisi pärast vette. Bergmanilt tulid sellised asjad, mis sööbivad sulle mällu. Tema asjadest rääkimise viis oli vapustav,” märgib Sarnet.
Tänapäeval on piirid ja tabud vähemalt osaliselt nihkunud. Teemad, mis kunagi šokeerisid, enam ei šokeeri. Sarneti sõnutsi on Bergman ka praegu kõnekas, sest palju sellest, kuidas tänapäeval on tabusid kujutatud, ei toimi ega puuduta. „Bergman läks tabudest kaugemale. Ta lõi kunstiteose, mis kirgastas. Sellepärast panin ka selle programmi nimeks „Rituaalid”. Tihti on raske seletada, miks Bergmani filmid kirgastavad ja puudutavad, sa osaled neis nagu mingis rituaalis ja oled ülendatud, aga raske on öelda, kuidas see toimus,” nendib Sarnet.
Bergman on rõhutanud tunnetuse aspekti ja nimetanud seda tähtsamaks kui filmist arusaamist. Teose puhul on pigem oluline see, mida inimene kogeb ja läbi elab, kui selle kihtkihiline hilisem lahtimuukimine või analüüs, mida miski täpselt tähendas. „Tema filme peab vaatama mitu korda erinevas vanuses. Nende taga on tema enda elulugu, mida on ju ka raske sõnadesse panna, aga Bergmani filmid on vaadatavad nii mõistuse kui ka südamega ja mõlemaga koos. Kuna filmid eristuvad niivõrd keskmisest kinojutustusest, siis on ka rebel-filmid, mässumeelse inimese filmid. Mõnda tema filmi võib vaadata ka kui rock’n’roll’i,” ütleb Sarnet.
Ingmar Bergmani retrospektiiv
Retrospektiivis „Bergman 100. Rituaalid” näidatakse 1950-ndate lõpus ja 1960-ndatel tehtud filme „Seitsmes pitser” (1957), „Neitsiallikas” (1960), „Nagu peeglis” (1961), „Armulaualised” (1963), „Vaikus” (1963), „Persona” (1966) ja „Hunditund” (1968).
Filme saab näha 25.–31. oktoobrini Tallinna kinos Sõprus ja Tartu Elektriteatris."
"12.03.2020, 21:04",arvamus,https://epl.delfi.ee/artikkel/89212583/toomas-alatalu-on-s-meil-mingid-inimeste-vabadused-juba-ohtu-sattunud-voi-voivad-sattuda,Toomas Alatalu: on’s meil mingid „inimeste vabadused“ juba ohtu sattunud või võivad sattuda?,"Teadjad inimesed jõudsid kärmelt meenutada, et just samal päeval ajaloos ehk siis 12. märtsil 1934 pani riigivanem Konstantin Päts oma konkurendid kinni ja kehtestas vaikiva ajastu ehk diktatuuri. Raske öelda kas Ratasele tuli ka ajalugu meelde või oli asi muus, ent tema avaldus lõppes üksnes teatega valitsuskomisjoni loomisest, mis asub tõhusalt ja operatiivselt lahendama tekkinud probleeme ja koordineerib asutuste tööd. Ehk siis klassikaline peenhäälestamise jutt, ehkki peaminister oli sunnitud tõdema, et „oleme tegelikult jõudnud hädaolukorda, kuid et saame sellest üle ühiskonnana ja igaühe kaasabil.“ Täpsemalt öeldes tuleb saada, sest otse öeldes jäi eriolukord kehtestamata. Kas saame hakkama? Ausalt öeldes tekitas peaministri esinemine pigem küsitavusi kui kindlustunnet, mida säärases rahvusvahelises seisus iga kodanik hädasti vajab.
Viide Saaremaa juhtumile ülal polnud juhuslik, sest välismaal juba tuvastatud nakkuskolletest riburada kodumaale naasnuid ja nendega teel või kodus kontaktis olnud isikuid oli ikkagi kerge tuvastada. Nakkuse levik kohapeal ehk kohaliku kolde tekkimine aga tähendaski just hädaolukorra teket. Loogiliselt tõstatas see küsimuse vajadusest kontrollida, piirata või koguni vältida nakkuskolletest pärit inimeste tulekut Eestisse. Peaministri avalduses puudutas seda teemat paraku vaid üks meede – lõpetada kruiisilaevade vastuvõtmine 1. maini. Ent muud tulemised!?
Koheseks arutlusobjektiks sai populaarse Venemaa laulja Kirkorovi reedene kontsert Tondiraba hallis, mis mahutab 7500 inimest ja kuhu etteteadvalt on tulemas tuhanded fännid Venemaalt ja Lätist. Kuulutada see ühekordseks ürituseks, mis kedagi tõsiselt ei ohusta, on liig mis liig ja kui teised riigid saavad oma piirid lukku panna, saab seda teha ka Eesti.
Alles eile tutvustati Euronewsis Itaalias kehtestatud meetmeid, kus iga kodanik saab nüüd väljaspool oma elamispaika liikuda vaid koos dokumendiga, millele ta on andnud allkirja, et kui ta ei järgi kehtestatud reegleid, järgneb nii ja niisuur rahaline trahv või ka vanglakaristus. Seda võib võtta äärmusena, ent kui lähtuda inimeste tervisest ja rahva õigusest ellu jääda, siis on ikkagi tark niisuguste meetmetega leppida. Pole tänagi tulnud Itaalias teateid protestidest eriolukorra vastu, Kirkorovi fännid raja tagant võivad küll pahandada, ent nende etteheiteid on lihtne pareerida – nii tehakse kõikjal mujal. Pealegi - Eesti püüdis korra teistest targem olla ja sai ise epideemiat levitavaks maaks!
Meie ühiskonna üheks tõsisemaks hädaks viimasel 28 aastal on olnud osav hädakisa vallandamine teatud grupi poolt iga kord, kui on tekkinud oht ükskõik millisele vabadusele. Sealjuures kõige ootamatumale. Meenutan siinkohal kadunud siseminister Jüri Pihli ettepanekut keelustada (nais)moslemite näokatted, milline mõte maeti survegrupi kisa saatel veel enne maha, kui seda jõuti seaduseelnõuna arutama hakata. Küsigem tänagi – mis on selles halba, kui kõik inimesed on ühtemoodi tuvastatavad ja kõik Eestisse elama asuvad välismaalased teavad, et neil tuleb kohalikke käitumisreegleid austada? Pealegi on tänaseks see sama keeld kehtestatud mitmes riigis.
Analoogilisi katseid on olnud teisigi ning pole juhus, et seda kajastas ka Ratase poolt ette loetud avaldus: „Peame jälgima, et püsiks tasakaal meie inimeste vabaduste, ühiskonna üldise toimimise ja viiruse ohjamiseks vajalike sammude vahel.“ Vabadus on siinkohal omamoodi valvesõna – meil leidub alati ja kindla peale siis, kui on tegu n.ö. vale valitsusega, - keegi, kes väidab, et mingi vabadus on ohus. Sestap on peaministri poolt tark ennetavalt lisada – ehkki olukord seda ei tingi ja küsimus on inimeludes ja inimeste tervises - seda, et kellegi vabadus pole ohus.
Katsuks selle väite peale mõistatada, on’s meil mingid „inimeste vabadused“ juba ohtu sattunud või võivad sattuda? Nagu teada, on isikud, kelledel on tuvastatud koroonaviirus, siiani anonüümsed, samuti asutused, kust nad pärit ehk siis – kas ülalmainitud seltskond üldse teab, milliste vabaduste eest ta võitleb?
See vabaduse võitlus käib suuresti peavoolumeedias, kus kohe tehti tümaks Leedu, kes julges kiirelt eriolukorra kehtestada ja kus täna kuulutatakse Trumpi korraldus lõpetada lennud Schengeni tsoonist USAsse „äärmuslikuks otsuseks“. Ilmselt tuleb selleks pidada ka Iisraeli otsust panna kaheks nädalaks karantiini kõik, kes keelust hoolimata Iisraeli saabuvad. Olen juba korra küsinud ja küsin üle – kui eriti liberaalse ja eriti demokraatliku Eesti ajakirjandus poleks laia joont ajanud ning käitunud pandeemia alguses nagu teised, kas siis see nakkuskoldest tulnud õpilane oleks ikka kooli läinud ja kas Itaalia võrkpallurid oleksid Saaremaale sõitnud?! Saab väita, et meil ühed kütavad õhustikku valesti üles selleks, et teised eksiksid?! Sestap lootkem, et tähelepanu õigele info jagamisele tõesti ka tööle hakkaks, nagu lubas peaminister Ratas.
Meedia hoiakutega ühenduses veel ühest probleemist. Kuna Saaremaa väikeleht pani pärast pallimängu – kui kõik veel õnnestununa tundus – üles mängu korraldamise vastaseid pilkava artikli ja selle olukorra teisenedes kohe maha võttis, oli suurleht Eesti Ekspress esimene, kes seda märkas ja vallandas uue tsensuuri-vastase kära. Facebook ei jäta kahtlust, et suur osa väikelehe peatümitajatest on endised ja praegused ajakirjanikud. Paraku on tegu klassikalise juhtumiga, kus eksis enamus, ent ainusüüdlaseks tehakse kõige väiksem. Oleks ilmselt kõigil kasulik, kui mõni ajakirjandustudeng teeks sellest juhtumist oma bakalaureusetöö."
"23.04.2020, 19:00",arvamus,https://epl.delfi.ee/artikkel/89652321/marek-strandberg-argem-kaitugem-langevarjurina-kes-300-m-korgusel-enesekindlalt-noorid-labi-loikab,"Marek Strandberg: ärgem käitugem langevarjurina, kes 300 m kõrgusel enesekindlalt nöörid läbi lõikab","Inimene, kes kannab nakkust, annab selle edasi teisele inimesele - kas õhus olevate piiskade kaudu või selle tõttu, et on katsunud midagi või aevastanud/köhinud millegi peale, millelt siis järgmine inimene selle üles korjab. Nakkuselevik toimubki siis õhu, käte ja materjalide kaudu. Viirus, milline trikitab inimorgansmismis, võib olla ka erinevatel pindadel vägagi püsiv. Ühesõnaga paras tüütus.
Teisalt - kui me seda kõike teame, ei ole selleks, et viiruselevik seljatada, vaja teha ju muud, kui seada kõigile neile ahelatele piirid ette. Siin aga tärkabki tavamõistus ja see seguneb siis teaduslikkuse maitsetugevdajaga ning me hakkame kuulma väiteid: ""Aga teaduslikult pole tõestatud see, et pindadel ikka on elujõulisi viirust ja ega keegi ju ei tea, kas mask ikka kaitseb...."" Noh ja nii edasi.
Võib ju küsida, et miks siis käsi pesta? Sellistel puhkudel on alati soovitus lähtuda ettevaatuspõhimõttest ning tunda heameelt selle üle, kui mõni tegevus tagantjärele üleliigseks osutus.
Teades fakte, kuidas viirus levib, on möödapääsmatu kõik selle teed kinni panna - ka kõige pisem nireke ehk siis teisisõnu kõige väiksema tõenäosusega aset leida võiv levikuprotsess.
Vaadake, mida tehakse haiglates. Nojaa, seal, võib öelda, on arstid suisa sukeldunud viirusest pungil keskkonda, aga nende töövõtted ja põhimõtete rakendamine aitab meid ka haiglaoludest väljaspool.
Teine laine
Räägitakse epideemia n-ö teisest lainest. Kust see tulla saab? Esimene vastus on muidugi piiride avamisesest. Teine põhjus võib olla n-ö ulja langevarjuri efekt, mille kirjelduse jagas muga loodusteadlane Mart Jüssi: viiruselevikuga on natuke nagu langevarjuhüppega. Mingiks hetkeks suudab langevari pidurdada hüpanu kiiruse selliseks, et see potsatab maha luid murdmata ja eluohtlike põrutusteta. See ohutu kiirus saabub aga juba mitmesaja meetri kõrgusel maapinnast. Kui sel hetkel hinnata kiirust ohutuks, aga veel mitte tunda pinda jalgade all, võib hoolimatu hüppaja teha otsuse vaid kiirusest lähtuvalt ja lõigata langevarjutropid läbi. Kiirus ju enam ohtu ei kujuta!
See ongi teise laine teine mehanism. Uljus.
Ehk: mõõtes pelgalt statistiliselt nähtavate protsesside kiirusi ei ole võimalik ilma konkreetsete tegudeta olla kindel, et viiruselevikule on piir ette pandud.
Mängu tulevadki maskid
Võtmeküsimuseks kerkivad siinkohal maskid ning nende kasutamiskohustus. Siseruumides, tihedamatel tänavatel, ühistranspordis.
Kui kõik kannavad maske, annab see kõigile solidaarse kaitstuse. Mõnes mõttes on see vaktsineerimisega lähedane tegevus. Kui vaid osad seda teevad, polegi piisavat tulemust. Kui paljud või enamus või koguni kõik kannavad maske, annab see vajaliku kaitstuse kõigi jaoks.
Peamine mõttekramp on ettekujutus, nagu selleks peaks olema väga karm standard, millele vastvaid kaitsemaske oleks kõigile vaja. Tõepoolest, kui nii potentsiaalne nakatunu kui terve inimene kannaksid maske, mis lasevad läbi vaid 2% nakkust kanda võivaid osakesi, vähendaks selline kombinatsioon nakkuse levimise edukust 2500 korda ehk siis 1 : (0,22 x 0,02)!
Turvaliselt võib tunda end ka juhul, kui kumbki mask peab kinni 75% nakkusepotentsiaaliga osakesi. Sellisel juhul on nakkuse levik 16 korda väiksem kui maskideta nakatunu ja terve kokkupuutel. Igapäevaseks ohtuks askeldamiseks täiesti piisav.
Arusaadavalt viimast kaitsemaskide lahendust ei saa soovitada arstidele. Nende töökeskkond on otsesõnu nii nakkus- kui eluohtlik. Seetõttu valivadki nad selle esimese variandi - maskid, millel on kaitse määr 98% ja üle selle.
Vaadake, mis sünnib maailmas
Lukemburgis käesolevast esmaspäevast (20. aprillist) kehtiv maskikandmise kohustus näeb ette, et inimeste suud ja ninad peavad olema kaetud. Kasvõi salliga. Saksamaal on olemas nn kogukonnamaski põhimõte ja ettevõtted neid ka toodavad. Seal on võimalik osta ka isemeisterdamise komplekte, kus välja lõigatud materjale 10 maski jagu, mille saab siis igaüks endale ja lähedastele kokku õmmelda. Taivanil on epideemia algusest kohustuslikuks muudetud maskid ilmselt põhjuseks, miks 24 miljoni elanikuga saareriigis on alla 400 nakatunu ja sellesse tõppe surnuidki oli nädala eest 6.
Keerulistes olukordades peab olema leidlik ja õnneks seda saab ka teha. 10-16 kordne õhuke taimede katteloor puuvillakihtide vahel või torusalli vahele volditult on ka piisava kaitsevõimega lahendus. Otsustajatel pole põhjust hirmu tunda, et kuidas kohustataks inimesi kandma maske, kui neid piisavalt müügil pole. Tehnilise järelvalve amet on teinud siin isemeisterdajatele hea juhendamaterjali. Täpselt kogukonnamaskideks sobilikud lahendused. Valitsus või omavalitsused võivad, aga tingimata ei pea jagama kogukonnamaske. Libeda tulekul ei jagata ka talverehve autodele.
Ettevõtjad, kes täna neid kogukonnamaske omaalgatuslikult ka müügiks toodavad, võiksid ära näha ka selle vaeva, et oma maskile juurde öelda, et kui tõhus selle filtreerimisvõime on. Nädalapäevad on see võimalus olemas Keskkonnauuringute keskuses, et testida väikeste osakesete läbiliikumuse suhtes mistahes maske ja nende materjale.
Võta ise vastutus
Ehk: statistilised graafikud ei muuda oma kulgu niisama, vaid selleks põhjuseks on inimeste käitumised ja aktiivne tegevus viiruseleviku teede suhtes. Teisalt ka looduse oma kulg: nagu metsatulekahju puhul, kus mingis suunas leviva pinnatule materdamine selle lõpuks ka kustutab. Selleks, et graafikud hakkaksid näitama epideemia kadumise märke peavad kogukonnamaskid muutuma käitumisnormiks nagu ka kauplustest ostetu desinfitseerimine ja ehk ka desomatid sissepääsude juures.
Massiliselt ja vastastikuselt rakendatud maskid toimivad lähedaselt kodus istumisega. Just nende abil saab majandust ja muud eluolu uuesti käima tõmbama hakata. Iga kui väiksemgi viiruse leviku rajakese peab saama juba eos välistada. Vastupidisel juhul võib juhtuda, et langevarjunöörid lõigatakse läbi veel enne, kui jalad tugevalt maas.
Ja taas - ei pea ootama seda, kui maskid tehakse kohustuslikuks, vaid neid võib ja tuleb kasutama hakata kohe!"
"22.04.2019, 00:05",sport,https://epl.delfi.ee/artikkel/85971313/nadala-poletavamad-jututeemad-ajaxi-fenomen-ja-kirgi-kuttev-var,Nädala põletavamad jututeemad: Ajaxi fenomen ja kirgi küttev VAR,"Hollandi jalgpalli lipulaev Amsterdami Ajax ei jäta tänavu ühtegi vutisõpra külmaks. Nende mängustiilile, filosoofiale ja nooruslikkusele aplodeerisid teisipäeval pärast Torino Juventuse rajalt maha võtmist peaaegu kõik. Ka need, kes seda voor varem, mil auti lükati tiitlikaitsja Madridi Real, veel ei teinud.
„Teekonna lõpp. Totaalne jalgpall on vägevam kui Ronaldo,” kuulutas mängujärgsel päeval Itaalia spordilehe La Gazzetta Dello Sport esikaas.
Raske on mitte vaimustuda Ajaxi keskmisest vanusest (24) ja sellest, et nende kogu viimase mängu algrivistus maksis poole vähem (50 miljonit eurot) kui Juventuse portugallasest ründetuus (100 mln). Põnev on ka fakt, et kuus mängijat Ajaxi algrivistusest polnud veel sündinudki, kui nende leivaisa viimati Meistrite liigas poolfinaali jõudis (1997).
Aastatel 2005–2009 Kerkrade Roda eest mänginud ja isegi Ajaxi vastu skoori teinud Andres Oper peab Erik ten Hagi tüüritavat klubi sümpaatseks võistkonnaks, kus järgitakse klubis ajalooliselt välja kujunenud põhimõtteid.
„Nende esituses ei näe kunagi „pikk ette ja ise järele” taktikat. Nad tahavad alati mängida ilusat jalgpalli ja nad teevad seda väga, kohati võibolla isegi liiga, enesekindlalt. Seda vaatemängu on väga nauditav vaadata,” sõnas Oper.
Noortetreener Marko Lelov osutas Ajaxi taktikalisele küpsusele ja julgusele olenemata vastasest mängida alati ründavat jalgpalli: „Nad näitavad väga küpset mängu, eriti just pärast palli võitmist üleminekul rünnakusse. Nad ei jäta rünnakuid poolikuks, vaid mängivad kõik olukorrad alati välja. Ning kui kiiret rünnakut ette võtta pole võimalik, lastakse tempo maha ja hakatakse palli hoidma. Juventusel oli tükk tegemist, et see neilt kätte saada.”
Esimest korda Meistrite liiga ajaloos mängib poolfinaalis klubi, kes enne alagrupiturniirile pääsemist läbis kolm kvalifikatsiooniringi. Paljud ei mäletagi, et enne Euroopa vägevaimate alistamist pühkisid Amsterdami noored teelt austerlaste Grazi Sturmi, belglaste Liège’i Standardi ja ukrainlaste Kiievi Dinamo. Alagrupis saadi Müncheni Bayerni järel ning Lissaboni Benfica ja Ateena AEK ees teine koht. Edasine on juba ajalugu, mille uut peatükki on „Jumala poegadel” võimalik kirjutada peagi koos Tottenhami Hotspuriga, kes erinevalt neljakordsest Euroopa vägevaimast ehk Ajaxist pole tugevaimat eurosarja võitnud ega ka finaalis mänginud. Poolfinaali pääses Londoni klubi esimest korda üle 57 aasta.
Lelov usub, et Ajax oleks poolfinaali vastaseks soovinud rohkem Manchester Cityt, kes Tottenhamile väravasajus ja videokorduste kaoses võõrsil värava reegli tõttu alla jäi. „Ajaxile oleks City paremini sobinud, sest nad on seni võtnud maha ainult eeldatavad favoriidid,” pakkus ta. „Favoriidikoorem olnuks kahtlemata City õlul. Kõik ju arvasid, et nemad sellest paarist edasi lähevadki. Väga vähe jäi puudu,” nõustus Oper.
Istu maha ja oota otsust
Eesti koondise läbi aegade edukaima ründaja mõttelõng viis edasi palju vaidlusi tekitanud ja kindlasti tulevikuski kirgi kütva VAR-i radadele.
„VAR täitis oma eesmärgi. Õiglus ju võidutses. VAR-i eelsel ajal poleks Manchester City üleminutite värava puhul suluseisu nähtud,” märkis Oper, kes tundis üle minuti rõõmust karanud Manchester City lootsile Pep Guardiolale südamest kaasa. „See on VAR-i ainus negatiivne külg – sa lööd värava, aga ei saa kohe rõõmustada. Ja kui rõõmustad, siis võetakse see sinult ära. Aga seejuures tuleb ikkagi tõdeda, et ebaausust on vähem kui varem.”
Endine koondise peatreener Tarmo Rüütli suhtub VAR-i konservatiivsemalt. „VAR pole mitte enam kahe otsaga asi, vaid neid otsi on hulgim. Väga raske on mängu tõlgendada. Varsti ei olegi rõõmustamiseks põhjust – kõigepealt istu maha, oota ja vaata, kas tuleb mingi otsus. Vanasti vaadati ainult, kas piirikohtuniku lipp tõuseb või mitte, ning siis võis väravas enam-vähem kindel olla. Praegu aga... Anna abi! Kohtunikust ei sõltu enam midagi. Loeb see, kuidas asi külje pealt paistis,” põrutas Rüütli. „Olen küll Tottenhami toetaja, aga olnuksin nõus, kui City oleks edasi pääsenud, sest siis oleks koos rohkem eeldatavaid favoriite. Aga ega ka Tottenham tühja koha pealt nii kaugele jõudnud.”
VAR-i teemale sobib joont alla tõmbama Guardiola enda sõnavõtt enne laupäeval toimunud City ja Tottenhami mängu koduses Premier League’is: „Sellest rääkimine on kuradima igav. Vahel VAR aitab sind, vahel mitte. UEFA lõi selle abiks kohtunikele, et nad oleksid sellistes olukordades õiglasemad. Mida ma teha saan? Proovida lasta endale vähem väravaid lüüa, olla kaitses kindlam.”"
"25.12.2020, 11:01",arvamus,https://epl.delfi.ee/artikkel/92081081/paris-eesti-jarvamaa-kusib-miks-peab-inimene-jooksma-abi-saamiseks-riigi-ja-meie-vahel,PÄRIS-EESTI | Järvamaa küsib: miks peab inimene jooksma abi saamiseks riigi ja meie vahel?,"Viimasel ajal on seoses haldusreformiga riigi ja omavalitsuste ootused tugevalt muutunud. Riik loodab rohkem omavalitsustele ja eeldab sageli, et kolme aastaga on omavalitsused „valmis ehitatud"". Tegelikkuses päris nii see ei ole. Sageli on omavalitsuse ja riigi suhted projektipõhised ning suuremat pilti koos ei vaadata. Leian, et see tuleneb sellest, et nii riik kui ka omavalitsus ei mõista sageli teineteise väljakutseid.
Meie kohustus on hoida maaelu jätkusuutlikuna ning tagada kvaliteetsed teenused. Seda ei ole lihtne teostada piiratud ressursside juures. Riik aga vaatab suuremat pilti, kuhu peame jõudma või isegi ehk juba seal olema! Ka kohalik omavalitsus vaatab kaugemale, kuid sageli mattume „maisemate"" murede alla. Kui soovime kestvat Eestit siis peame leidma lahenduse kuidas riigi ja omavalituste teenuseid ühildada ning riiklikud ja kohalikud eesmärgid saaksid täidetud.
Esimene ja ainuke uks
Kui paneme end kodaniku olukorda, siis miks peab inimene käima mitme asutuse vahet? Omavalitsus võiks olla teatud teenustel esimene uks, kust kodanik saab kätte nii riiklikud kui ka kohalikud teenused. Näiteks sotsiaalteenused, mis on personaalsed ja kodanikule emotsionaalselt rasked. Omavalitsus on inimestele kõige lähemal ja oskab olla toeks. Täna on aga olukord, kus teenused on killustatud ja kodanik käib kohaliku omavalituse ja riigi asutuste vahel, et saada abi.
Viimane aasta on kindlasti paljudes maaomavalitustes möödunud keeruliselt. Nii ka Järva vallavalitsusele. Lisaks COVID-19 kriisi reguleerimisega olid sügavad arutelud haridusreformi ning asutuste reformi üle. Põhifookuses oli küsimus, kuidas kestlikult jätkata? Aasta alguses sai vallavalitsus keskenduda reformide aruteludele kogukondades ja volikogus, kuid kevad täitis meid ootamatu olukorraga. Paslik on öelda, et Järva vallaks ühines seitse endist omavalitsust ja ühtse lahenduse leidmine on tänaseni keeruline. Ei ole olemas lihtsaid lahendusi. Arengu mõttes röövis COVID-19 meilt kaheksa kuud.
Üha rohkem uusi suitse
Igas halvas on alati ka head. Nimelt kevadel oli märgata, et maal oli inimesi rohkem ja maakodude korstnatest tõusis suitsu. On näha, et inimesed on teinud otsuse jäädagi maale. Selline olukord annab lootust, et maakohad püsivad veel. Lisaks näitas eriolukord seda, et kohalik omavalitsus saab olla interaktiivne ja läbi e-teenuste kodanike lähedal. Usun, et see muudab kohaliku omavalitsuse töökorraldust efektiivsemaks ja vastab rohkem kodanike ootustele.
Meie ootused riigile? Kui vaatame parlamendi ja valituse tööd siis kutsuks üles konstruktiivsusele! Abielureferendum ei ole täna Eesti põhiküsimus. Lisaks COVID-19 kriisile peame leidma lahenduse perearstide ja õpetajate puudusele. Ilma hariduse ja terviseta väga kaugele ei purjeta!"
"15.03.2021, 13:33",arvamus,https://epl.delfi.ee/artikkel/92843085/piiskop-tiit-salumae-jah-ka-palvustel-ja-jutlustel-on-rahvusringhaalingus-koht,"Piiskop Tiit Salumäe: jah, ka palvustel ja jutlustel on rahvusringhäälingus koht","Kuidas hinnata Eestis huviliste ringi, kellele vaimuliku sisuga saated huvi võiksid pakkuda?
Siseministeeriumi kodulehelt võib lugeda, et Eestis on registreeritud üle kuuesaja usulise ühenduse, millest enamik kuulub kirikutesse või koguduste liitudesse. Kristlikkesse konfessioonidesse kokku kuulub Eestis ligi kolmandik elanikkonnast, mistõttu tuleb teadvustada, et tegemist on suurima vähemusega rahvusvaheliste inimõiguste mõistes, kellega riik koostööd tehes teadlikult arvestab.
Tõsiasi on ka see, et vaimulikel saadetel televisioonis ja raadios on arvestatav vaatajas- ning kuulajaskond.
Suuremaid kristlikke kirikuid ühendab Eesti Kirikute Nõukogu, selle organisatsiooni konsultandina on minu üheks ülesandeks korraldada EKNi meediatööd ja suhelda nii ERRi kui ka kõigi teiste meediakanalitega.
Kiriku ja riigi koostöö lähtub ühiste eesmärkide pinnalt, mida ERR on sõnastanud järgmiselt: toetada eesti keele ja kultuuri arengut; väärtustada Eesti riigi ja eesti rahvuse kestmist ning anda oma panus asjaoludes, mis võivad ohustada Eesti riigi ja eesti rahvuse püsimist; väärtustada perekonnal põhinevat ühiskonnamudelit; aidata kaasa Eesti ajaloo ja kultuuri jäädvustamisele ja tagada igaühele vajalik informatsioon. Nende ülesannete täitmiseks on ERRil mitmed koostööpartnerid, kellest üks on Eesti Kirikute Nõukogu (EKN).
Vabadus uskuda
On loomulik, et ERR annab koostöös kirikuga oma panuse ka täna võitluses koroonaviirusega, meie rahva vaimse ja füüsilise tervise hoidmisel. Sellele osutab EPLi artiklis ka Lennart Käämer, öeldes, et võimalus kiriku ruumilisest atmosfäärist kasvõi telepildi kaudu osa saada on praegust olukorda arvestades kahtlemata oluline ning sidudes selle vajadusega „luku taga olles vaimne tervis säilitada“.
Tahtmata kahtluse alla seada Krister Parise õigust oma arvamusele, juhin siiski tähelepanu, et üldistused, nagu „riik ei tohi vaimse oopiumi levikule kaasa aidata“, „ega see erine kuigivõrd teadlikust hullutamisest nagu püramiidskeemide puhul“, „inimestelt võetakse osava manipuleerimisega ratsionaalne mõtlemisvõime“, ei saa Eesti Kirikute Nõukokku kuuluvate kirikute tegevusele mõeldes kindlasti nõustuda, lisaks võivad sellised väljaütlemised riivata suurt hulka neidki inimesi, kes kirikusse ei kuulu.
Näiteks ütlevad iga viie aasta järel toimuva uuringu „Elust, usust ja usuelust“ (2015) tulemused, et Jumala olemasolusse usub 39% Eesti elanikest, 47% usub, et kirik soodustab rahvuskultuuri säilimist, 54% Eesti elanikest arvab, et kirik peab olema kaasatud riiklike tähtpäevade tähistamisele. Krister Parisega saab nõustuda, kui ta nendib, et „igaühel on vabadus uskuda ja oma usku ka levitada“. Kahtlemata teeb autor oma arvamusartiklis seda üsna jõuliselt ka ise.
Kümned tuhanded jälgijad
Väga hea koostöö ERRi ja siseministeeriumiga võimaldas epideemia süvenedes taas alustada kriisiaja palvustega. Nõnda toimuvad ka käesoleval aastal ETV2 ja ETV+ kanalil püha päeva palvused. ETV on aastakümneid kandnud üle kirikupühade ja vabariigi aastapäeva jumalateenistusi. Pühapäeva hommikuti läheb eetrisse saade Tähendamisi. Igal hommikul on Vikerraadios ja Klassikaraadios hommikumõtisklus, pühapäeviti kirikuelu uudiste saade ja kirikupühade jumalateenistuste ülekanded.
Eesti Kirikute Nõukogu meediatöös on kaastegevad kõik 10 liikmeskirikut nii eesti- kui venekeelses töös. Vaimulike saadete sisu ja ülesehitus on erinevate kirikute puhul erinev ja igal konfessioonil on oma rõhuasetused.
Arvamus, et vaimulike saadete huvilisi on Eestis vaid tühine osa ühiskonnast, ei tugine faktidele. Neid saateid jälgivad kümned tuhanded inimesed ning nii mõnegi saate puhul ületab vaadatavus lausa 100 tuhande piiri.
Soovin kõigile head tervist ning nii viirusest kui vihkamisest vaba paastuaega!"
"27.07.2020, 06:30",sport,https://epl.delfi.ee/artikkel/90557377/leedu-mangu-kangelane-kerr-kriisa-juba-noorest-saati-enesekindel-ja-nahaalne,Leedu-mängu kangelane Kerr Kriisa. Juba noorest saati enesekindel ja nahaalne,"Täiuslikuma reede õhtu väljamõtlemiseks läheks vaja eriti loomingulise kujutlusvõimega stsenaristi. Kaks aastat Kaunase Žalgirise süsteemis mänginud Kriisa oli enne kohtumist kõike muud kui tagasihoidlik. Samal ajal kui teised rääkisid kontrollmängust ja pikemast plaanist, tahtis Kriisa Leedu vastu tõestada, et Eesti on korvpalliriik.
Pärast 26 punkti, kaheksat tabavat kolmepunktiviset ja mis kõige tähtsam, tulemusega 92 : 85 saadud võitu, sammus Kriisa tuttavate Leedu ajakirjanike juurde ja hüüdis: „No tere, mehed!”
„Enesekindlus ja nahaalsus on Kriisal koguaeg olemas olnud, samuti ka spordimehelikkus ning sõbralikkus.”
Kui Kriisa kõrvu jõudis ühe žurnalisti küsimusse sattunud sõna „sõprusmäng”, võttis ta sõnajärje poolelt lauselt üle.
„See ei loe, kas see oli sõprusmäng või mitte. See ei loe absoluutselt! Nad tulid siia Euroliiga ja EuroCupi mängijatega. Ära võta meilt seda võitu ära! Lõpeta selline jutt ära!” kõlas Kriisa kommentaar. Hiljem tekitasid Kriisa emotsionaalsed laused sotsiaalmeedias elavat vastukaja, ka Eestist väljaspool. Ta pole mingi hall hiir.
Kriisa kauaaegne noorteklassi treener Gert Prants sõnas Eesti Päevalehele, et enesekindlusest pole Eesti koondise endise mängija Valmo Kriisa pojal ka varem puudu jäänud.
„Kerril oli alati vaja väljakutset. Ta haaras kiirelt ja õppis kõike üsna kergelt. Oma osa on siin ka väga headel geenidel. Kui tal oli siht silmade ees, siis oli ta ka töökuselt eeskujuks. Enesekindlus ja nahaalsus on tal koguaeg olemas olnud, samuti ka spordimehelikkus ning sõbralikkus,” lausus ta.

Pikalt Kaunase Žalgirises töötanud Leedu peatreener Darius Maskoliūnas pidigi pärast kibedat kaotust tõdema, et võib-olla oleks Žalgirisel targem olnud Kriisale magusamat präänikut pakkuda. Kriisa on toonud Leedu esiklubist lahkumise peamiseks põhjuseks selle, et suure tõenäosusega poleks ta põhimeeskonnas järgmise kahe-kolme aasta jooksul olulist rolli täitnud.
Tabada mängus kaheksa kolmepunktiviset on ükskõik millise korvpalluri jaoks suur saavutus. Aga kui üks neist tuleb lisaajal ja lõpuks selgub, et see on võiduvise, muutub sooritus eriliseks. Pealegi polnud Kriisal aega mitu sekundit sihtida, mitu tabavat kaugviset tuli põrgatuse pealt ja vastase käsi näos.
Tulemused
Korvpalli Balti keti karikaturniir
Eesti – Leedu 92 : 85 (l.a.), Eesti: Kriisa 26, 7 rs, Raieste 17, 9 lp, Vene 13
Leedu – Läti 82 : 59
Eesti – Läti 84 : 67, Eesti: Vene 22, Drell 18.
Järjestus: 1. Eesti 2. Leedu, 3. Läti.
Tugeva vastasega heideldes pole pingelistes mängulõppudes kombinatsioonidest kasu, kui pall sisse ei lähe. Mänge otsustatakse tihti täiesti tühjast kohast tulnud visetega või individuaalse osavusega. Vähemalt reedel näitas Kriisa, et tähtsatel hetkedel jagub tal külma närvi piisavalt.
„Visete mõttes oli minu päev, aga mängisin ikkagi satsile. Kui esimese kotti paned, tekib platsil mugav tunne ja siis saab ainult edasi panna,” kirjeldas Kriisa pärast kohtumist.
Prants lisas, et Kriisa jaoks on kaaslastele võimaluste loomine enda punktidest tähtsam. „Kui tal on fookus paigas, suudab ta ulmelisi mänge teha. Selle juures on parim omadus see, et ta suudab ka teisi kaasa tõmmata,” kiitis Prants seitse resultatiivset söötu jaganud Kriisat.
Ainult häid sõnu jagus ka Eesti peatreeneril Jukka Toijalal. „Teadsin, et see on tema jaoks eriline mäng. Mulle avaldas muljet, et 19-aastase mängija kohta, kes tahtis vastastele palju tõestada, suutis ta ennast kontrolli all hoida. Suurepärane esitus.”
Esimest korda toimunud korvpalli Balti Keti karikaturniiri võit läks võõrustajatele. Pühapäeval oli Eesti 84 : 67 üle Lätist.
Eesti võitis esimese veerandaja 24 : 9. Kümne minuti põhjal võinuks arvata, et korralikuks mänguks ei lähegi, aga tugevuselt teise või kolmanda koosseisuga Tallinna sõitnud lätlased kosusid. Õigem oleks öelda, et eestlased lasid neil kosuda. Võitlust oli, kvaliteeti mitte nii palju. Poolajaks kahanes Eesti edu 36 : 30-le.
Kolmandal veerandajal suurendasid võõrustajad Siim-Sander Vene korvide abiga vahe taas kahekohaliseks ja edu enam käest ei antud. Täiskasvanute koondise debüüdi tegi 23-aastane Siim-Markus Post, kes viskas viis punkti ja andis kuus resultatiivset söötu."
"19.12.2016, 00:05",sport,https://epl.delfi.ee/artikkel/76638486/venemaa-medalisuusatajaid-seostatakse-dopinguga,Venemaa medalisuusatajaid seostatakse dopinguga,"Läinud nädalal avaldati nn McLareni raporti teine osa, mis paljastab veelgi laiemalt Venemaa sportlaste dopingutarvitamist ja võimude osa selles. Konkreetsetest sportlastest raportis ei räägita ja ka selle juurde kuuluvas 1166 dokumendis, mis riputati kõigile lugemiseks rahvusvahelise antidopingu agentuuri WADA kodulehele, on nimed kas kustutatud või koodiga asendatud.
Rootsi ajakirjanikud tegid ära suure töö: uurisid läbi kõik paberid ja leidsid koode võrreldes, et kolm sportlast, kelle dopinguproovidega manipuleeriti, olid Venemaa murdmaasuusatajad Aleksandr Legkov (50 km vabatehnikasõidu kuld, teatesõidu hõbe), Maksim Võlegžanin (50 km, teatesõidu ja sprinditeate hõbe) ja Nikita Krjukov (sprinditeate hõbe).
Ajalehe Expressen ajakirjanikud said teada suusatajate numberkoodid (vastavalt A0467, A0958 ja A0431), mida McLareni raportis kasutatakse, ja edasine polnud keeruline.
Esiteks tuleb Legkovi kood esile e-kirjas. Venemaa antidopingu juht Grigori Rodtšenkov tahtis teada, kelle riigi meistrivõistlustel võetud proovist leiti keelatud kortikosteroide. „Keegi on tarvitanud meeletul määral astmaravimit. Kes?” küsis Rodtšenkov ja paar kirja hiljem kuulutas: „Selle idioodi Legkovi (nimi on kaetud numbrikoodiga) paneme vangi.”
Mõistagi tunnistati Legkovi proov puhtaks.
Venemaa suusatrio koodid tulevad esile raporti nimekirjas, kus räägitakse, kelle dopinguproovi purke avati ja uriin ära vahetati. Ka kahtlustatakse, et need sportlased tarvitasid nn Rodtšenko kokteili, mis koosnes kolmest anaboolsest steroidist.
WADA ei olnud veel valmis Sotši olümpial patustanute nimesid välja hõikama. Rahvusvaheline suusaliit (FIS) – seal teatakse täpselt, kelle nimed on koodide all peidus – alles uurib McLareni raportit põhjalikult, kuid kuulutas pressiteates, et loetust ollakse šokeeritud, sest toimus rünnak ausa spordi vastu.
Rootslaste sõnul olevat suur võimalus, et FIS kõrvaldab Venemaa suusatajad võistlustelt määramata ajaks ja Lahti MM-il neid ei näe. Samuti jäetakse märtsis Tjumenis toimuma pidanud MK-etapp ära või viiakse teise kohta.
La Clusazi MK-etapil viibinud Legkov dopinguteemadel vestelda ei soovinud. „Pole lihtne elada teadmisega, et sind on mainitud McLareni raportis, kuid ma keskendun suusatamisele,” vastas Legkov ajakirjanike küsimustele. „Loodan, et FIS lahendab olukorra õigesti.”
McLareni raporti järgi on dopingutarvitamisega seotud 31 Venemaa laskesuusatajat, kinnitas rahvusvahelise alaliidu president Anders Besseberg. „Mõned neist kannavad dopingukaristust, mõned on sportimise lõpetanud, kuid paljud veel võistlevad,” ütles Besseberg Norra ajalehele VG. „Oleme loonud juristidest ja asjatundjatest komisjoni, kes otsustavad, mida edasi teha. Võib juhtuda, et määrame McLareni raportis märgitud sportlastele võistluskeelu.” Väidetavalt võib otsus tulla aastavahetuse paiku ja jaanuarist enam patuseid MK-etappidel ei näe.
McLareni raporti järgi on dopingutarvitamisega seotud 31 Venemaa laskesuusatajat, kinnitas rahvusvahelise alaliidu president Anders Besseberg. „Mõned neist kannavad dopingukaristust, mõned on sportimise lõpetanud, kuid paljud veel võistlevad,” ütles Besseberg Norra ajalehele VG. „Oleme loonud juristidest ja asjatundjatest komisjoni, kes otsustavad, mida edasi teha. Võib juhtuda, et määrame McLareni raportis märgitud sportlastele võistluskeelu.” Väidetavalt võib otsus tulla aastavahetuse paiku ja jaanuarist enam patuseid MK-etappidel ei näe."
"18.12.2017, 00:05",uudised,https://epl.delfi.ee/artikkel/80506338/patsientide-esindaja-ravimifirmad-ei-hooli-patsientidest-ja-votavad-hindu-ohust,Patsientide esindaja: ravimifirmad ei hooli patsientidest ja võtavad hindu õhust,"„Ravimiäri on küüniline äri, milles patsiendid on pantvangid,” nentis Euroopa rahvatervise ühenduse (EPHA) poliitikajuht Yannis Natsis, kes võitleb patsientide õiguste eest üleeuroopalisel tasandil. EPHA ühendab nii patsientide esindusorganisatsioone kui ka meedikute ühendusi. „Inimestele tundub, et alternatiive ei olegi. See ei ole tõsi. Peame alustama sellest, et saavutada ravimite hindade läbipaistvus,” rõhutas Natsis."
"24.04.2020, 00:10",lp,https://epl.delfi.ee/artikkel/89653303/juhtkiri-sonumi-pusi-kodus-korvale-on-vaja-uut,JUHTKIRI | Sõnumi „Püsi kodus!” kõrvale on vaja uut,"Valitsuse eilse pressikonverentsi veebiülekanne algas tuttava sotsiaalreklaamiga „Lähed välja, levitad viirust”. Aga see ei mõju enam sama veenvalt kui nädal-paar tagasi. Inimesed tahavad eluga edasi minna.
Seega ei peaks ükski minister pahandama, kui teda survestatakse eriolukorrast väljumise kava küsimustes konkreetsem olema. Seda enam et Eesti pole väljumisstrateegiaga esirinnas. Näiteks Austria ja Taani teatasid esimestest piirangute vähendamise otsustest juba kahe nädala eest. Konkreetsemaid tähtaegu tahaks meedia ja avalikkus teada hoolimata sellest, kes juhib valitsust – Jüri Ratas, Mart Helme, Kaja Kallas või keegi muu.
Tuleb hakata rohkem selgitama, mida igaüks saab ise teha, et oleks võimalik viiruse leviku riski märkimisväärselt suurendamata rohkem väljas käia.
Kaalutlus, miks eelistab valitsus kuupäevadega kitsi olla, on arusaadav. Ei taheta inimestes tekitada ootusi, mida ei pruugi õnnestuda täita, kui mõne piirangu leevendamine või mõni muu tegur nakkuse levikut jälle suurendab. Täpseid kuupäevi ei olegi väljumisplaani iga punkti juurde vaja. Kui konkreetseid kuupäevi on riskantne lubada – mõne otsuse puhul kindlasti on –, siis eeldustest, mida selle otsuse tegemine nõuab, saaks salatsemata rääkida.
Sõnumi „Lähed välja, levitad viirust” kõrval tuleb valitsusel aktiivselt selgitada, mida iga inimene saab ise teha, et oleks võimalik viiruse leviku riski märkimisväärselt suurendamata rohkem väljas käia. Võtame näiteks kaitsemaskide kui sotsiaalse normi või kohustuse küsimuse. Maskide hind on praegu kõrge, samuti on n-ö igaühemaskidel viiruse tõkestamise puhul väike efekt. Vaja on inimestele selgitada, miks see väikegi efekt on oluline, mitte lihtsalt kehtestada mingi kord põhjendusega „Meie teame, mis on teie jaoks hea”. Osa inimesi aktsepteerib ka sellist valitsemist, paljud mitte. Ent praegu on ju vaja saada kõik inimesed viiruse vastu tegutsema.
Valitsus on pannud väljumise kava motoks „Eesti eesmärk on tulla kriisist välja tugevama ja ühtehoidvama ühiskonnana”. See eeldab valitsuselt mitte ainult käskude jagamist, vaid ka dialoogi rahvaga."
"01.03.2016, 08:59",arileht,https://epl.delfi.ee/artikkel/73827327/pangatootajad-annavad-ligi-sajas-eesti-koolis-rahatarkuse-tunde,Pangatöötajad annavad ligi sajas Eesti koolis rahatarkuse tunde,"Märtsikuu jooksul annavad pankade töötajad ligi sajas koolis põhikooli ja gümnaasiumi noortele rahatarkuse tunde. Viimase viie aastaga on algatuse raames saanud vajalikke teadmisi rahaasjadega toimetulekuks ligi 20 000 noort üle Eesti.
Rahatarkuse kuu eesmärk on tähtsustada finantskirjaoskust ja teadvustada eestimaalastele arukaid finantskäitumise põhimõtteid. Viimaste uuringute kohaselt on Eesti elanike finantskirjaoskuse tase küll tõusmas, kuid arenguruumi jagub endiselt.
“Eesti elanikud on viimase viie aasta jooksul hakanud rohkem oma sissetulekute ja väljaminekute kohta eelarvet pidama. Leibkondade eelarve olemasolu on tõusnud 33 protsendilt 44 protsendile,” tõi Eesti Pangaliidu tegevdirektor Katrin Talihärm positiivse näite uuringufirma Saar Poll poolt Eesti elanike seas läbi viidud finantsalase kirjaoskuse uuringust.
Talihärmi sõnul tuleb tööd jätkata eeskätt noortega, kes õige pea iseseisva elu ning suuremate finantsotsustega kokku puutuma hakkavad.
“Ehkki meie õpilaste teadmised rahaasjadest on üldiselt muu maailmaga võrreldes korralikud, siis praktikas neid teadmisi siiski millegi pärast kasutada ei osata,” lisas Talihärm. Rahatarkuse kuu raames jagatakse noortele teadmisi eelarve planeerimisest, laenamisest, säästmisest ning investeerimisest.
Eeskätt noortele mõeldes on loodud ka eraldi rahatarkuse Facebooki lehekülg, kus on võimalik hoida silm peal harival sisul, mis aitaks teadmiste ja tegeliku käitumise vahelist lõhet vähendada."
"29.09.2020, 06:30",sport,https://epl.delfi.ee/artikkel/91181569/lebron-james-naitab-et-vananemine-on-norkadele,"LeBron James näitab, et vananemine on nõrkadele","Paar aastat tagasi selgus, et LeBron James kulutab igal hooajal oma kehale 1,5 miljonit dollarit. Rohkem, kui on Eesti esiklubi Kalev/Cramo eelarve. Tore küll, aga mingis vanuses hakkab isegi geneetilise loterii võitnud korvpallurite tase järele andma. Detsembris 36-aastaseks saav James oli tippajal võib-olla 5%, võib-olla 10% atleetlikum, aga laias laastus on kõik sama – kogu NBA tiirleb endiselt tema ümber.
LeBron Jamesi saavutused NBA-s
3-kordne meister (2012, 2013 Miami Heatiga, 2016 Cleveland Cavaliersiga)
10-kordne finalist (2007, 2015–2018 Clevelandiga, 2011–2014 Miamiga, 2020 Los Angeles Lakersiga)
4-kordne põhihooaja väärtuslikem mängija (2009, 2010 Cavaliersiga, 2012, 2013 Miamiga)
3-kordne finaali väärtuslikem mängija (2012, 2013, 2016)
Eesti aja järgi ööl vastu neljapäeva alustab James karjääri kümnendat NBA finaali. Esimest korda Los Angeles Lakersi ridades, vastane on tema varasem koduklubi Miami Heat.
Lakers kuulus terve hooaja koos Milwaukee Bucksi ja Los Angeles Clippersiga kitsasse favoriitide ringi. Bucks ja Clippers vajusid juba play-off’i teises ringis põhja ning nende fännide jaoks oli tegu samasuguse tragöödiaga nagu parvlaeva Estonia hukk.
Lakers on suurema draamata alistanud nii Portland Trail Blazersi, Houston Rocketsi kui ka Denver Nuggetsi. Kõigile kolmele kingiti ainult üks võit.
Peale vaadates ei anna Lakers kuidagi supertiimi mõõtu välja. James ja teine täht Anthony Davis on fantastilised, aga ülejäänud tuumik koosneb eluaegsetest rollimängijatest (Danny Green, Kentavious Caldwell-Pope) või juba ammu kustunud tähtedest (Rajon Rondo, Dwight Howard).
Säärast kooslust suurepäraselt kokku mängivaks võistkonnaks sulatada pole lihtne ülesanne. Esimest hooaega Lakersit juhendav Frank Vogel on NBA peatreenerite hierarhias keskmike hulgas, pealegi polnud ta kunagi pidanud ohjeldama korvpallurit, kellel on sama suur ego kui Jamesil. Ometi pole Lakersil olnud ühtegi mõõna. Või oli tegu ülereageerimisega.
„Mida kümnes finaal mulle tähendab? Praegu mitte midagi. Ma pean võitma.”
Suvel saabus Lakers Orlando „mulli” teadmisega, et läänekonverentsi esimene asetus on sisuliselt kindel. Tähtsusetutes mängudes paistis James harjumatult aeglasena ja kogu võistkond ei suutnud kaugelt ühtegi palli sisse visata. Kui oli vaja mõisa peale mängida, muutus hetkega kõik.
„Mul on siht kogu aasta jooksul silme ees olnud. Kogu aeg. Isegi siis, kui hooaeg peatati. Treenisin lakkamatult. Nüüd on aeg töö lõpuni viia. Mida kümnes finaal mulle tähendab? Praegu mitte midagi. Ma pean võitma,” rääkis James ESPN-ile.
Malbe olekuga Vogel lisas, et kui võistkonnas on James ja Davis, pole mõtet tema rolli üle tähtsustada. „LeBron on mind esimesest päevast toetanud. See on meie edu alus. Ainus, mida teha saan, on anda võitmisse oma panus. Koostan mänguplaani ja jälgin, et oleksime platsil ühel lainel. Lakersi edu põhineb Jamesil ja Davisel. Ja loomulikult teistel, kes on oma rolliga nõustunud.”
Kui play-off’is näidatud stabiilsus välja arvata, on idakonverentsist finaali murdnud Miami Heat Lakersi vastand. Individuaalselt pole Heatil ühtegi Jamesi ja Davise kaliibriga tegijat, aga seitsmest mängijast koosnev ühtlane tuumik muudab nad heas mõttes ettearvamatuks. Viimati sai seda omal nahal tunda Boston Celtics, mis jäi Heatile idakonverentsi finaalis alla mängudega 2 : 4.
Kihlveokontorid peavad finaalis kindlaks soosikuks Lakersit, nende võitu peetakse võrreldes Heatiga lausa kolm korda tõenäolisemaks.
NBA play-off 2020:"
"13.07.2020, 19:45",uudised,https://epl.delfi.ee/artikkel/90419311/koroonakriisi-haripunktis-sai-patsient-kolme-paevaga-uue-sudame,Koroonakriisi haripunktis sai patsient kolme päevaga uue südame,"Koroonakriisi ajal toodi Põhja-Eesti regionaalhaigla kardioloogiaosakonda noorem südamepuudulikkusega mees. Kuna teda ei olnud võimalik enam operatsiooniga aidata, tuli siirata uus süda. „Ta pandi eriolukorra ajal kohe erakorralise südame ootelehele. Scandiatransplantist saime talle kolme päevaga südame,” ütles PERH-i juhatuse liige ja ülemarst Peep Talving.
Siirdamist võib teinekord oodata kuid, sest sobivat doonorelundit pole alati lihtne leida. Õnnelikul kombel juba kolme päevaga uue südame leidnud patsient lennutati Helsingi ülikooli haiglasse, kus teda kohe opereeriti. „Rõõm on tõdeda, et praegu on tema tervis tipp-topp ja ta on teel koju,” sõnas Talving, kes koroonakriisi ajal juhtis PERH-i COVID-staapi.
Kõnealune juhtum näitab, et riikliku eriolukorra ajal ei tegelenud haiglad ainult COVID-19 haigetega. „Me ei peatanud plaanilist ravi hetkekski, ükskõik mida meedia ütles. Me ainult mõnevõrra piirasime seda,” märkis Talving.
Kuna perearstide vastuvõtule saamine oli raskendatud, võis see takistada juurdepääsu arstiabile.
Seda tõendavad mahuarvud. Mullusega võrreldes kahanes tänavu ravitöö maht jaanuari algusest mai keskpaigani kõigest 15%. Nii et haigla teenindas sajast patsiendist 85 ja 15 ravi lükati võimaluse korral edasi. „Palusime kõigil raviarstidel võtta patsientidega ühendust, ravi edasi lükkamisest teada anda ja uus aeg määrata. Seda haigete puhul, kes polnud kriitilised,” selgitas Talving.
Nagu PERH-is jätkus plaaniline ravi ka Tartu ülikooli kliinikumis. Kliinikumi hematoloogia-onkoloogiakliiniku ja vähikeskuse juhi Peeter Padriku sõnul korraldati kliinikumis töö selliselt, et kasvajahaiged said viiruskartuseta haiglasse pöörduda. „Aktiivravi ei katkestatud, operatsioonid ning keemia- ja kiiritusravi jätkusid. Jätsime koroonakriisi ajal ära järelkontrollid ja sellised tegevused, mis polnud aegkriitilised. Siiani pole märgata, et see oleks kuidagi kellegi olukorda halvendanud,” märkis Padrik.
Avastamata jäänud haigused
Ent arstid muretsevad selle pärast, et eriolukorra ajal ei toimunud sõeluuringuid ja see mõjutas uute patsientide tekkimist. Kui palju, ei osata veel hinnata. Padrik selgitas, et koroonapandeemia mõjutas kogu maailmas kindlasti ka kasvajate ravi, kuid praegu pole veel teada, kui palju. Neid arvutusi alles tehakse.
Nii Padriku kui ka Talvingu sõnul tekkis probleem esmatasandi arstiabiga. „Mis on probleem ja mida küll tundsin, on see, et perearstid lõpetasid plaanilised vastuvõtud. Igapäevast perearstide tööd ei toimunud. Kuna perearstide vastuvõtule saamine oli raskendatud, võis see takistada kasvajaga patsientide – kellel olid näiteks uued kaebused või äsja tekkinud sümptomid – juurdepääsu arstiabile. Paljud inimesed ei pöördu niigi õigel ajal arsti poole, seda enam, kui nad kardavad viirust,” nentis Padrik.
Talving tõdes, et perearsti vastuvõtule järgnevaid e-konsultatsioone oli mõnevõrra vähem. „Kardan, et perearstide kättesaadavus ei teeninda tegelikku vajadust,” nentis ta.
Perearstide seltsi juhatuse liige prof Ruth Kalda tõi esile, et koroonakriisi alguses oli Tartu perearstide seas mõnda aega segadus, kuidas peaks patsiente eriarstide juurde suunama. „Arutasime mitu korda kliinikumiga, kuidas ravi võiks käia, ka onkoloogiahaigetega. Koos mõtlesime välja juhendid ja saatsime perearstide listi laiali. Põhiline oli see, et kui patsiendil tekib probleem või kahtlus, siis peamine suhtlemisviis on e-konsultatsioon ja sealt edasi onkoloogi vastuvõtt,” rääkis Kalda kriisiaja töökorraldusest.
Kalda oli seetõttu kontaktis ka Peeter Padrikuga Tartu ülikooli kliinikumist ja asju püüti sättida võimalikult inimlikult kõigi osaliste jaoks. „Kui tavapäraselt teeb perearst mingid uuringud, siis kriisi ajal tehti mööndus, et neid ei pea tegema. Leppisime kokku, et kui anamneesi ja läbivaatuse põhjal tekkis kahtlus, siis saime inimese suunata otse onkoloogi juurde, kus temaga kohe edasi tegeleti. Uuringutele on ju keeruline saada, kuid kriisi ajal tundsin ja nägin Tartus onkoloogide puhul väga head tahet,” ütles Kalda.
Oli see ravimite võtmise regulaarsusest või rahulikumast olemisest, aga südameprobleeme oli vähem.
Tema sõnul oli vähem ka ägedate südameprobleemidega pöördumisi. „Mine võta kinni, millest see tingitud oli. Kas sellest, et oldi rahulikult kodus või võeti regulaarselt ravimeid.” Oma perearstipraksise ja lähedaste kolleegide kogemusele tuginedes tõi Kalda esile, et inimesed, kellel võis olla probleeme, ei pöördunud paraku ise otse arsti poole. „Seda saan küll öelda, et vähe oli kõnesid ja kontaktivõtte, mille kohta võiksime öelda, et oli mingi pahaloomulise või pikale veninud haiguse kahtlus, mille kohta me ei teadnud, mis selle taga on, nii et oli vaja uurida. Kõhutunne ütleb, et selliseid patsiente kindlasti oli, ent statistikat ju pole. Seega on kõhklus, et ilmselt paljud ise ei pöördunudki,” sõnas Kalda.
Tema arvates tekkis ka patsientidel barjäär. Näiteks tuli Kaldal mõnd eakamat patsienti lausa veenda vastuvõtule tulema, kui oli selge, et kaugkonsultatsioonist ei piisa. „Pigem avaldati tihti kartust, kas ikka tulla ja ootame veel. Kardeti viirust.”
Plaaniline ravi jätkus pea senises mahus
PERH-i esimese kardioloogiaosakonna juhataja Pentti Põdra sõnul helistati esimesele plaanilisele ravile tulema pidanud haiged ükshaaval läbi ja uuriti, milline on nende seisund. Näiteks ühel Põdra patsiendil oli diagnoositud raske aordiklapi ahenemine ja ta vajas plaanilises korras lõikust. Ent enne oli vaja teha südame pärgarterite uuring. Kuna patsiendi tervis polnud vahepeal halvenenud, sai uuringu paar nädalat edasi lükata.
Tal oli ka haige, kellele helistades selgus, et tal on väikesel koormusel tagasihoidlikud rindkerevalud. Arstid kahtlustasid, et probleem on suurem, kui patsient välja näitas, ja hospitaliseerisid ta kohe. Tehtud uuring näitas, et kiire hospitaliseerimine oli õigustatud.
Viirus haiglas ei levinud
Kasvajahaiged on viiruste ja nakkuste riskigrupp, kuid kummagi Eesti suurhaigla patsientide seas polnud koroonaviiruse nakatumisjuhtumeid. „Kemoteraapia päevaravis käib päevas 30 patsienti ja kui seal olnuks kasvõi üks COVID-19 haige, olnuks see katastroof,” märkis Talving. „Kõik teekonnad olid üksikasjalikult läbi mõeldud, inimestele helistati ette, kontrolliti.”
Positiivselt poolelt tõi Peeter Padrik esile kaugvastuvõtud. „Sunnitud olukord näitas, et paljudel juhtudel on võimalikud uuenduslikud meetmed: kaugvastuvõtud ja veebikonsultatsioonid. Ma loodan, et uued lahendused võetakse sellest kriisist kaasa. Need muudavad edasisi ravikorraldusi,” oli Padrik kindel."
"09.06.2016, 00:10",kultuur,https://epl.delfi.ee/artikkel/74761329/tahelepanek-kinno-jouab-superkangelanna,Tähelepanek: kinno jõuab superkangelanna,"See olukord muutub peagi, sest Marvel valmistab ette järgmist filmi „Captain Marvel”, milles võib peaosa mängida Oscari-võitja Brie Larson.
Koomiksites on väga palju naiskangelasi, aga suurele ekraanile on neid jõudnud vähe. Marveli filmiuniversumi kolmanda faasi filmid pakuvad siiski suurt vaheldust. Näiteks „Galaktika valvurite” teises osas mängib peamist antagonisti Elizabeth Debicki. Filmi „Doctor Strange” põhitegelased on peale Benedict Cumberbatchi ka Tilda Swinton ja Rachel Mc- Adams. Cate Blanchett ja Tessa Thompson on järgmises Thori filmis „Thor: Ragnarök” samuti tähtsal kohal. Viimaste uudiste kohaselt on „Musta pantri” filmis ka Oscari-võitja Lupita Nyong’o.
Viimasel Oscari-tseremoonial parima naispeaosatäitja Oscari ootamatult endale napsanud Brie Larson oleks aga Marveli esimene naissuperkangelane, kellel oleks päris oma film. Kõik on lahtine, sest näitlejat ei ole veel rolli kinnitatud. Samamoodi ei ole „Captain Marvelile” valitud ka režissööri. „Pahupidi” („Inside Out”) ja „Galaktika valvurite” kirjutajad Meg LeFauve ja Nicole Perlman on stsenaariumi kallal töötanud juba päris kaua. „Captain Marvel” võib kinodesse jõuda alles 2019. aastal."
"25.09.2020, 00:05",lp,https://epl.delfi.ee/artikkel/91139591/nadala-peegel-abielu-kriteerium,NÄDALA PEEGEL | Abielu kriteerium,
"29.08.2016, 00:10",kultuur,https://epl.delfi.ee/artikkel/75466787/tonis-kask-ara-kunagi-utle-inimesele-loll-sest-sellega-sa-ennast-targaks-ei-tee,"Tõnis Kask: ära kunagi ütle inimesele loll, sest sellega sa ennast targaks ei tee","Tõnis Kask oli Eesti Televisiooni grand old man, nagu teda tutvustas Jüri Aarma telesaate „Siin ja praegu” alguses. Ent Kask oli kindlasti ka palju muud. Kirglik ajaloohuviline ja ajalooliste raamatute lugeja; keegi, kes lapsena matemaatikaga sina peal ei olnud ja lubas õpetajale kolme välja panemise eest mitte kunagi polütehnikumi õppima minna; inimene, kes ei istunud kunagi autoroolis ja kel polnud isegi juhiluba, sest ta polnud tehnikaga sina peal ja nõukogude ajal olid taksod odavad, ja nii edasi.
Automootoreid ei pruukinud televisiooni grand old man ju tunda, kuid ta oli raudpolt tele- ja filmimaastikul, tegutsedes Eesti Televisiooni pearežissööri, kunstilise juhi ja hiljem ka Eesti Telefilmi peatoimetajana. Enne lavastaja ametit proovis Kask näitlejatööd. Ta lõpetas koos Ita Everi, Kaljo Kiisa, Arvo Kruusementi jpt-ga Moskva riikliku teatriinstituudi ning töötas 1953-57 Draamateatris. Ent Kask märkis korduvalt, et näitlejaamet ei olnud tema jaoks. Aarma saates ütles ta isegi, et kui ta midagi kahetseb, siis seda, et kohe näitejuhtimist õppima ei läinud. „Ma olin provintsi poiss. Ei teadnud, et näitejuhimist saab õppida,” selgitas Kask.
Kuigi Kask lõi mitu telesarja ja mängufilme jääb ta arvatavasti kõige tuntumaks populaarse teleseriaali „Õnne 13” loojana, mida ta ka kümne aasta jooksul lavastas.
Režissöör
1957 Eesti Televisiooni režissööri assistent, 1958 propagandasaadete režissöör, 1965 ETV pearežissöör ja kunstiline juht, 1987–1990 Eesti Telefilmi peatoimetaja
Telesarjad
„Mis Koosta peres uudist?” 1965–1968 (sari kestis kuni 1973)
„Sünniaasta” 1977 (25 osa)
„Poliitilised kired” 1978–1979
„Õnne 13” 1993–2003 ( 227 osa)
Filmid
„Pimedad aknad” 1968
„Kaks päeva Viktor Kingissepa elust” 1980
„Kaks paari ja üksindus” 1984
„Õnnelind flamingo” 1986
„Vana mees tahab koju” 1991
Tunnustus
Valgetähe IV klassi teenetemärk (2004)"
"01.08.2020, 11:46",arvamus,https://epl.delfi.ee/artikkel/90616327/erisaade-75-000-eurot-kas-kivisaare-hagi-lammatab-sonavabaduse,ERISAADE | 75 000 eurot! Kas Kivisaare hagi lämmatab sõnavabaduse?,"Igale mõjule on olemas vastasmõju. Kui tudeng ja kunstnik Katrina Indiana algatas petitsiooni, et raadiohääl Alari Kivisaar väidetavalt rassistlike ütluste pärast lahti lastaks, ei osanud ta ilmselt oodata, et ühel päeval potsatab postkasti hagiähvardus 75 000 eurose kahjunõudega.
Nüüd on aga algamas kohtuprotsess, millest kujuneb ilmselt märgiline murdepunkt, kus joonistatakse maha sõnavabaduse piirid Eestis. Jutt ei käi faktidest, Kivisaare väljaütlemised on teada. Küll aga hinnangulistest väidetest, mille osas nüüd peab kohus oma seisukoha kujundama.
Kas Kivisaare väljaütlemised on rassistlikud?
Aga kas teda tohib nimetada rassistiks (ka siis, kui nad pole)?
Kus jookseb ikkagi piir, kus ühel pool on sõnavabadus ja teisel pool solvumine?
Kuidas aga end kaitsta, kui sinu hinnangul tehakse mõne avalikkusele mittemeeldiva sõnavõtu pärast kambakas?
Kas aga teisalt ei juletagi peagi enam sõna võtta, kui teatakse, et raha ja närvid pole seda enam väärt?
Küsimusi on rohkem kui täna veel vastuseid ning paljuski võtab need kokku üks Euroopa kohtuni jõudnud kaasus: kas ajakirjanik võib öelda poliitiku kohta ""idioot""?
Teema üle artulevad Kivisaare vastase petitsiooni algataja Katrina Indiana ja ning teda esindav büroo Liverte vandeadvokaat Meris Velling, keda usutleb Eesti Päevalehe ajakirjanik Krister Paris."
"05.12.2018, 00:05",sport,https://epl.delfi.ee/artikkel/84653343/kaotus-gruusiale-ja-saksamaale-kainestav-pilk-eesti-korvpallile,Kaotus Gruusiale ja Saksamaale. Kainestav pilk Eesti korvpallile,"Vale oleks väita, et Saksamaa koondise stiil tuli eestlastele üllatusena. Kaugel sellest, korvpallikoondise treeneritel ja osal mängijatel oli hästi meeles septembris peetud kohtumises ilmnenud probleemid palli üle väljaku toimetamisega ja korraliku rünnaku alustamisega. Ka enne mängu rõhutati vastaste jõulist tegutsemist ja vajadust vältida surve alla jäämist. Paraku polnud sellest abi, sest säärasteks olukordadeks nappis kogemusi. Ka kogenud palluritel.
Gruusia ja Saksamaaga peetud MM-valikturniiri kohtumiste põhjal tekkisid tähelepanekud, mis mõjuvad viimasel ajal leviva optimismilaine taustal kainestavalt.
Kuigi Eesti koondis sai MM-valikturniiril juurde kaks kaotust, polnud need masendavalt purustavad lüüasaamised, nagu pea kolm kuud tagasi. Toona tugineti paljuski noortele ja seni koondise tegemistest eemal olnud palluritele ning tulemuseks saadi korralik saun Saksamaalt ja Serbialt. Seekord olid vanameistrid koondises tagasi ning mõne üksiku erandiga oli peatreener Tiit Sokul kasutada võimalikest parim kooslus.
Tagaliinis lisas kindlust Sten Soku naasmine, kuid n-ö vanakooli mängujuhi stiiliga mehel napib sõjakust agressiivse surve vastu. Kahe mängu kokkuvõttes oli ta aga selgelt parimaks kerkinud Siim-Sander Vene kõrval Eesti koondise üks parimaid. Väike äär Janari Jõesaar oli talle omaselt ebastabiilne. Gruusia vastu tegutses ta silmapaistvalt, Saksamaaga mängus jäi aga täiesti varju.
Eestis räägitakse tihti ja palju korvpallurite noorest põlvkonnast, kes kohe-kohe tuleb ja muudab meie elu helgeks. Meeste koondises ei saa olulist rolli aga nii lihtsalt. Näiteks 19-aastast Kristian Kullamäed peetakse väga heaks viskajaks, kes noortemeeskondades on pakkunud uskumatuid viskekontserte. Viimases kuues MM-valikturniiri kohtumises on ta aga 28 kolmesest tabanud vaid kaks! Jõulises meeste mängus läheb esmalt hulk energiat viskele pääsemiseks ning tihti tuleb vise teha kiiremini, kui sooviks.
Kullamäel oli raske ka agressiivse kaitse vastu tegutsedes rünnakuid algatada. Saksamaa esiliigas sellises stiilis ei mängita. Paraku saavad Bambergis mängiv Kullamäe ja samas süsteemis olev 18-aastane Henri Drell oma peamised minutid just selles liigas. Drellist räägitakse palju, kuid esilagu ei kujuta ette, kuidas ta koondise tasemel meeste vahel hakkama saaks.
Seda, et välisklubi liikmelisus ei garanteeri alati edu, näitab ka 19-aastane Sander Raieste. Baskonia meeskonna nimekirjas olev mees peab muidu leppima Hispaania tugevuselt kolmanda liigaga. Seekord ei lubatud teda isegi koondisele appi.
Tulevikus võib probleem tekkida sellestki, et noorte hulgas napib teravaid ja agressiivseid tagamängijad. Noortest tagamängijatest on ka näiteks Mikk Jurkatamm oma olemuselt rohkem puhas viskaja. Tänapäeva korvpallis etendavad aga agressiivsed mängijad väga olulist rolli. Teravuste abil vastaste kaitse lõhkumine on rünnakul oluline. Selleta ei teki ka häid viskekohti.
Koduliigas nii ei mängita, omane pole see ka Kreeka, Itaalia või Saksamaa esiliiga meeskondadele. Paraku tulid meie „leegionärid” just nendest liigadest. Saksamaa polnud oma parimas koosseisus, kuid isegi need mehed karastuvad peale koduse liiga ka eri eurosarjades. Eesti on aga ennast Euroopa korvpallist ära lõiganud. Kuniks klubid ei sea nendes sarjades osalemist prioriteediks, pole paranemist loota.
Ainsana parandab pilti VTB Ühisliigas osalev Kalev/Cramo, kuid ainult sellest jääb väheks. Seda enam, et näiteks venelaste jaoks on tegemist siiski vaid koduliigaga ning kõik paremad otsivad ikka lisavõimalusi eurosarjadest.
Suvel mängisid Eesti koondises korvi all Maik-Kalev Kotsar ja Rauno Nurger. Valikusse oleksid nad mahtunud ka nüüd, kuid nende olemasolu poleks taset eriti tõstnud. Kotsari füüsiline jõud kulunuks muidugi vastaste pikkadega võitlusel ära. Rünnakul on tema roll aga küsitavam. Nurger oleks ilmselt vaid rollimängija.
Sander Raiestet on peatreener Tiit Sokk kasutanud põhirotatsioonis. Selles rollis olnuks ta ka seekord, kuid… nagu eelpool sai märgitud, ülemäära hästi pole tema asjad tänavu Hispaanias sujunud. Martin Dorbek võiks kindlast vajaduse korral vastasele samasugust survet avaldada, nagu tegid seda sakslased. Millegipärast aga koondise treenerid teda ei soosi.
Aga 18-aastane Henri Drell? Esialgu must hobune, kes saab ennast näidata suvel U-20 koondises. Sama kehtib tema eakaaslase Mikk Jurkatamme kohta. Ülejäänutel läheb veel aega, et koondise tasemele jõuda.
Tabeliseis
MM-i kvalifikatsioon, L-alagrupp
Tabelis võidud, kaotused ja punktid.
1. Kreeka 9 1 19
2. Saksamaa 9 1 19
3. Serbia 6 4 16
4. Gruusia 5 5 15
5. Iisrael 4 6 14
6. Eesti 2 8 12"
"07.09.2020, 00:05",uudised,https://epl.delfi.ee/artikkel/90961471/kuidas-eesti-paevaleht-vabastas-valgevene-it-ettevotted-eestisse-kolimise-lauskeelu-alt,Kuidas Eesti Päevaleht vabastas Valgevene IT-ettevõtted Eestisse kolimise lauskeelu alt,"Kolmapäeva õhtul helises mu telefon. Liini teises otsas oli segaduses Eesti IT-ärimees, kes ei teadnud enam, kuhu mujale pöörduda.
„Kirjutasite just loo Valgevenest, sealsest surve alla langenud IT-sektorist ja nende Eestisse tööle kolimise võimalustest. Tean üht neist soovijatest ja üritan teda aidata. Aga teate, mis?”
„Ei tea, aga kindlasti kohe räägite,” vastasin.
Tõepoolest oli alles teisipäeval ilmunud minu artikkel, milles välisministeerium tõdes, et pärast Valgevene absurdse võltsimisega päädinud valimisi on Minski saatkond saanud vähemalt paarkümmend pöördumist sealsetelt IT-ettevõtetelt ja -töötajatelt, kes otsivad välismaalt stabiilsemat ja turvalisemat töökohta.
Läti, Leedu, Poola ja isegi Ukraina teevad Valgevene IT-ettevõtjatele ja -töötajatele praegu lausa eripakkumisi.
Läti, Leedu, Poola ja isegi Ukraina teevad Valgevene IT-ettevõtjatele ja -töötajatele praegu lausa eripakkumisi. Igal pool on pandeemia tõttu majanduslikke raskusi ja seetõttu soodustatakse uute maksumaksjate tulekut igati. Eesti Ettevõtluse Arendamise Sihtasutus oli naaberriikidega võrreldes päris magama jäänud, kuid seesama kõnealune artikkel raputas neid pisut ärkvele.
Kõik näis justkui korda saavat. Kuni kolmapäevase telefonikõneni.
„Minski saatkonnas öeldakse mu tuttavale viisataotlejale, et mine ära. Viidatakse, et koroonapandeemia tõttu ei võeta vastu avaldusi ei start-up-viisa ega ka diginomaadiviisa jaoks, rääkimata siis väljastamisest,” kurtis Eesti ärimees telefonis. Küll anti lühiajalise töö viisasid (nn D-viisa), kuid see on mõeldud mõnda ettevõttesse tööle tulemiseks, mitte oma ettevõtte kolimiseks või kaugtöö tegemiseks.
Seda olevat kinnitanud nii konsul kui ka teised saatkonna töötajad. Ärimees oli nõutu.
Kirjeldatud olukorda oli raske uskuda. Alles äsja oli välisministeerium kinnitanud järjekorda ukse taga ja nüüd justkui selgus, et nad ise ajavad väevõimuga minema inimesi, kes toetaksid Eesti majandust. Rääkimata sellest, et see muutis õõnsaks poliitilise jutu Valgevene režiimi vägivalla alla langenud valgevenelaste toetamisest.
Võtsin ärimehe juttu kahtluseteraga. Kunagi ei tea, äkki polnud avalduse andmiseks kaasas õiget paberit või oli tempel vales kohas. Ent igaks juhuks helistasin välisministeeriumisse.
Kunagi ei tea, äkki polnud avalduse andmiseks kaasas õiget paberit või oli tempel vales kohas.
Sealt ei saanud esimese hooga üldse targemaks. Mulle üritati selgitada, et IT-äriga seotud viisad pole välisministeeriumi „toode” ja parem oleks pöörduda nende eest vastutavate politsei- ja piirivalveameti (PPA) ning Start-up Estonia nimelise organisatsiooni poole.
Kuna asi oli ikkagi segane, saatsin kõigile kolmele kirjalikud küsimused, kas vastab tõele, et Minskis või laiemalt on koroona tõttu keelatud vormistada IT-äriga seotud viisasid.
PPA-st tuli kiire vastus: neil pole start-up- ega diginomaadiviisade menetlemisega mingeid probleeme, aga välismaal menetlevad neid ikkagi saatkonnad, kelle eest oskab vastata välisministeerium.
Mis on diginomaadiviisa?
Juba mõnda aega on teada, et iduettevõtjate Eestisse meelitamiseks on loodud start-up-viisa, aga nn diginomaadiviisa tüüp on uus.
See hakkas kehtima augustis ja sobib tüübilt just kõrgelt kvalifitseeritud Valgevene IT-töötajate meelitamiseks. Selle viisaga ei tule inimene Eestisse mitte töökoha, vaid pigem töötamise koha pärast, mille tõttu nimetatakse seda kaugtööviisaks. Nii et kui spetsialistil on oma koduriigis või mujal töökoht, kuid ta soovib seda tööd teha kaugtööna Eestis, siis sobib talle see viisa. Paljudel Valgevene IT-töötajatel on töökoht olemas, aga nad tahaksid tööd teha seal, kus neid ei ähvarada läbiotsimine, pokri panek ega internetikatkestused.
Diginomaadiviisa juunis kehtestamise ajal ennustas siseministeerium, et see võiks Eestisse tööle meelitada kuni 1800 IT-spetsialisti aastas.
Tagasi välisministeeriumisse. Nõudsin tungivalt, et kinnitataks või lükataks ümber IT-valdkonna viisade menetlemise keelu olemasolu.
Välisministeerium andis lõpuks bürokraatliku ja mitmeti tõlgendatava vastuse ametliku pressiesindaja kaudu. „Viisataotlusi menetletakse hetkel lähtuvalt valitsuse korraldusest number 169, millest tulenevalt töötamise eesmärgil, sh start-up’is töötamiseks, on võimalik viisat taotleda.”
Küsisin spetsiaalselt veel üle, kuidas sellest lausest aru saada, sest viidatakse tööle hakkamisele (sisuliselt D-viisale), aga mitte IT-valdkonna viisatüüpidele. Telefonis kinnitati ebalevalt üle, et ka teiste tüüpidega ei tohiks probleeme olla.
Jäi mulje, et tegu oli siiski möödarääkimisega. Ütlesin ärimehele, et kõik peaks korras olema, sest nii mulle kinnitati, ja tõmbasin mõttes teemale joone alla.
Aga miski jäi kummitama. Öö jooksul laekus mulle veel vihje, et Kiievi saatkonnas kinnitati keeldu väljastada start-up- ja diginomaadiviisat. Otsustasin teha hommikul viimase kontrolli – faktid on vanemad kui pressiosakondade imelikud laused.
Palusin PPA-l panna kokku ja saata mulle alates maikuust (mai keskel hakkas kehtima mainitud valitsuse korraldus nr 169) nii start-up- kui ka diginomaadiviisade taotluste ja väljastamise statistika otsuste tegemise kohtade lõikes. Sellega läks natuke aega, sest PPA pidi andmete esitamise enda sõnul ka välisministeeriumiga kooskõlastama.
Reedel laekusid PPA-st vastused (vt graafik). Fakt sai kinnitatud: maikuust 31. augustini polnud Minskis vastu võetud ühtegi IT-äri puudutava viisa taotlust ega väljastatud ühtegi viisat. Ehkki 31. augustil oli välisministeerium rääkinud, et neil on paarikümnepealine huviliste saba ukse taga.
Kahtlust äratasid muudki IT-äriga seotud viisade menetlemise arvud. Andmed olid mai algusest, mistõttu võisid need viisad saada menetletud enne välisministeeriumi viidatud korralduse jõustumist. Ei või olla, et nelja kuuga väljastati maailma kõige edumeelsema IT-riigi saatkondades ainult seitse vastava valla viisat. Kõik märgid viitasid, et ministeerium oli IT-äri viisade väljastamisele kehtestanud totaalse keelu, nagu allikas Eesti Päevalehele rääkis.
Maikuust 31. augustini polnud Minskis vastu võetud ühtegi IT-äri puudutava viisa taotlust ega väljastatud ühtegi viisat.
Helistasin ärimehele ja ütlesin, et tema jutt pidas paika. „Aga tead, meil kõik juba laheneb. Pärast seda, kui sa hakkasid vist oma küsimusi esitama, olukord muutus. Juba kutsus konsul kenasti taotlust sisse andma, ütles, et Tallinnast tulid uued instruktsioonid. Keeld muudeti ära,” rõõmustas ta.
Pole tänu väärt. Ainus, kes siiani vaikib, on välisministeerium, kus teatakse hästi, et PPA väljastas andmed, mis nende musta valgeks rääkimise katse uperkuuti lükkasid. Nähtavasti on piinlik. Peabki olema.
Valitsuse korraldus ei keela IT-viisasid väljastada
Välisministeeriumi sõnul reguleerib praegu viisade väljastamise korda valitsuse korraldus number 169, mis pandi kehtima 18. maist.
Korraldus mainib viisasid ainult ühes kohas, lõigus, mis räägib Eestisse sisenemisest COVID-19 pandeemia ajal. Seal märgitakse, et Eestisse võivad siseneda peale kodanike ka pikaajalise viisaga inimesed, samuti inimesed kolmandatest riikidest töötamise ja õppimise eesmärgil. Konkreetselt ei räägita start-up- ega diginomaadiviisa andmise keelust ega sellega sisenemise keelust, kuid võib oletada, et eriti agarad välisministeeriumi konsulaarametnikud arvasid, et kui korralduses pole neid viisasid nimetatud, on nendega tegelemine keelatud. Sellele viitab tõsiasi, et ajakirjanduse huvi peale kadus keeld ilma valitsuse korralduse muudatusteta."
"03.07.2019, 00:05",sport,https://epl.delfi.ee/artikkel/86711949/suur-eesmark-tuleb-jarjest-lahemale-vips-soitis-f1-simulaatoril,Suur eesmärk tuleb järjest lähemale: Vips sõitis F1 simulaatoril,"18-aastane „punapull” Jüri Vips, kes saavutas möödunud nädalavahetusel FIA vormel 3 sarjas Austrias esimese sõiduvõidu, on tänavu Inglismaal Milton Keynesis juba paar korda saanud kätt proovida Red Bulli F1 simulaatoril. Millal sessioonid aset leidsid, ei saavat eestlane avaldada.
„Ma ei tohi sellest väga palju rääkida. Saan aru, et kõik on hästi uudishimulikud, aga lõppude lõpuks on see lihtsalt üks arvutimäng. Oli lahe kogemus, aga suurt uudist siin peidus ei ole,” jäi Vips tagasihoidlikuks.
Eelmisel neljapäeval tuli avalikuks, et Red Bulli juunioritiim andis kinga Jaapani Super Formula sarjas kihutanud Dan Ticktumile, kellel on esimesest kolmest etapist ette näidata vaid üks punkt, samal ajal kui Red Bulli teine kasvandik, austerlane Lucas Auer saavutas viimasel etapil esimese poodiumikoha. Avalikkuse ees oli Helmut Marko, noorte „punapullide” 76-aastane pealik, maalinud Ticktumist lootustandva pildi ning aprilli alguses usaldati Bahreini testisõidul tema kätesse ka F1 auto. Ticktumi koha Super Formula sarjas sai omale maikuus Red Bulli programmiga liitunud 20-aastane IndyCari kogemustega mehhiklane Patricio O’Ward, kes võttis äsja toimunud Austria GP-l osa F2 sõite, saavutades 19. ja 14. koha.
„Sain Ticktumi uudisest teada alles siis, kui Autospordi artikkel ilmus. Kindlasti see mind kuidagi puudutab, aga üritan sellele mitte mõelda,” ei varjanud Vips, et pisaraid ta selle peale just ei pühkinud.
Väike viga teises sõidus
Kui Austria GP oli Red Bulli koduetapp, siis Silverstone on koduks Vipsi autot reaalselt kontrollivale Hitech GP-le, kelle baas ja simulaator asub kohe ringraja kõrval. „Austria oli kõige parem koht, kus võita. Mina võitsin F3-s, Max Verstappen F1-s - mõnus tunne!” sõnas Vips, kes selja taha jäänud nädalavahetusest siiski täit rahulolu ei tunne. „Ma pole kunagi sada protsenti rahul. Poleks mul teises sõidus ühte viga sisse tulnud, oleksin võinud neljandana lõpetada.”
Avasõidu tulemuste põhjal ümber pööratud stardirivis kaheksandalt kohalt alustades kuuendana lõpetanud Vips hoidis eduka stardi järel lausa viiendat positsiooni, kuid sõitis mõni ring hiljem esimeses kurvis üle äärekivi, pidi pidurdama ning leidis end koheselt üheksandalt kohalt. Reedeses kvalifikatsioonis saavutas Vips kolmanda ringiaja. Noormehe enda sõnul oli tal ka natuke õnne, sest Prema piloodid Schwartzman ja Daruvala olid napilt enne sessiooni lõppu välja toodud punaseid lippe kokku panemas ulmelist ringiaega.
„Oleks sessioon paar sekundit hiljem katkestatud, oleksid Schwartzman ja Daruvala minust pool sekundit kiiremini lõpetanud. Arvan siiski, et oleme neid Hitechiga aeglaselt kinni püüdmas. Leiame iga etapp midagi, millega lähemale jõuda. Tiim on super tööd teinud! Vahe on siiski veel reaalne ja olemas, aga eks näis, mis me Silverstone'is teha saame. Tegemist on rajaga, kus ka sõitja saab suuremat vahet teha.”
Silverstone'is on Vips sõitnud varem vaid ühe nädalavahetuse, saavutades seal mullu Euroopa F3 sarjas neljanda, teise ja esimese koha."
"16.01.2018, 00:06",uudised,https://epl.delfi.ee/artikkel/80796591/kohus-moistis-800-voorast-kirja-varastanud-postiljonile-tingimisi-karistuse,Kohus mõistis 800 võõrast kirja varastanud postiljonile tingimisi karistuse,"Tartu maakohus mõistis reedel süüdi 55-aastase endise postiljoni, kes varastas üheksa aastat võõraid kirju, viis need koju ja luges läbi. Kohus mõistis talle sõnumisaladuse rikkumise eest tingimisi karistuse.
Kui endine postiljon paneb pooleteise aasta jooksul toime uue õigusrikkumise, peab ta maksma 2000 eurot trahvi.
Lõuna ringkonnaprokuratuuri süüdistuse järgi ei toimetanud tööülesannete tõttu sõnumitele ligi pääsenud postiljon saadetisi ja perioodilisi väljaandeid adressaatidele kätte, rikkudes sellega ametijuhendist tulenevat kohustust. Selle asemel viis süüdistatav 2007.–2016. aastani üle 800 kirja, mis olid saadetud üle 300 adressaadile, Põlvasse oma koju ja avas seal. Sellega rikkus süüdistatav sõnumisaladust.
Ringkonnaprokurör Ülle Hõrak nimetas juhtumit Eestis üsna erandlikuks. „Sõnumisaladuse rikkumist ei tule ette tihti, kuid veel haruldasem on, et postiljon jätab niivõrd pika aja vältel kohale toimetamata üle 800 kirja, mille ta hoopis avab, lootes leida ümbrikutest raha või midagi väärtuslikku,” ütles prokurör. „Endise postiljoni kuriteole saadi jälile, kui tema korteris märgati palju võõrastele inimestele adresseeritud ja avatud kirju,” lisas ta.
Kannatanutele peab süüdistatav kuriteoga tekitatud kahju katteks hüvitama kokku 351 eurot. Menetluskulude katteks peab ta tasuma 969 eurot. Süüdistatavat pole varem kriminaalkorras karistatud."
"20.03.2021, 05:00",arvamus,https://epl.delfi.ee/artikkel/92877229/autorikulg-vitali-bestsastnoi-voidame-uhise-vaenlase-abiks-kalevipoja-vaktsiin-ja-tasuta-eesti-keele-kursused,AUTORIKÜLG | Vitali Bestšastnõi: võidame ühise vaenlase. Abiks Kalevipoja vaktsiin ja tasuta eesti keele kursused,"Ühiskond on lõhestunud. Ühtede jaoks on kaubanduskeskuses maski kandmise nõue nende õiguste ja sõnavabaduse kitsendamine, teistele tähendab vaktsiinidest keeldumine riiklikku julgeolekuohtu. Inimesed on praegu nii kurjad, nagu nad pole kunagi olnud, pinges ja möödunud aastast väsinud. Mõned tolknevad poodides ning provotseerivad turvatöötajaid. Facebooki kommentaarium on muutunud sõjaväepolügooniks. Kui esimeses laines koondusid inimesed tundmatu Hiina nakkuse vastu, siis nüüd on nad selle tagajärgedega võideldes teine teisel pool barrikaade.
Eks ka varem ole Eesti inimesed jagunenud eri leeridesse. Kommunist-demokraat, venelane-eestlane, liberaal-konservatiiv, linna- või maaelanik. Nüüd siis koroonaviiruse eitajad ning maskivastased „peavoolu” vastu, taustaks riiklik kord, kus piltlikult öeldes tuleb istuda kodus ja magada maskiga. Uues vastasseisus tundub ühtedele, et üksnes neil on õigus, aga teised usuvad, et neid petetakse.
Kummagi leeri esindajatel on raske. Raha lõppeb. Piirangud segavad sisseharjunud elustiili. Välismaale sõita ei saa. Pidevalt tuleb uudiseid surmadest, vaktsineerimisraskustest. Valitsus vahetub. See kõik ajab ju vihale.
Tigedus ja viha ei luba praegu ümmarguse köögilaua taha istuda ning rahulikult sakuska kõrval veidi probleeme lahendada.
Aga nii ei peaks olema. Vaidlused, konfliktid, solvumised – see kõik on normaalne. Neid tuleb ette kõikides peredes ja igas kollektiivis on tegu enesestmõistetava protsessiga. Kui sõbrad ei tülitse, siis järelikult pole nad ka sõbrustanud. Kuid just tigedus ja viha ei luba praegu ümmarguse köögilaua taha istuda ning rahulikult sakuska kõrval veidi probleeme lahendada.
On saabunud see hetk, kus riigil, meie kodumaal, tuleb rusikaga lauale lüüa ning rahvas kokku tuua. Anda inimestele põhjus uhkust tunda. Ega siis ilmaasjata töötanud ka sõja ajal teatrid ja jätkunud jalgpallivõistlused. Sest ainult verevalamisest mõelda on kahjulik.
Nüüd, kui ühiskondlik rahulolematus on jõudnud kriitilise piirini, vajame kõik kiireid ning konkreetseid lahendusi. Ma ei kutsu tegema täpselt nii, nagu allpool pakun. Kutsun järele mõtlema, määrama kindlaks vektori ja siis kogu pragmaatilisusega väljamõeldut ellu viima.
Muidugi, vaevalt neid rakendama hakatakse. Ma ei kirjutanudki seda mõttega pakkuda ainumõeldavaid variante probleemi lahendamiseks. Ei. Pigem on see ajend kaalumiseks. Järelemõtlemiseks, kuidas meie ja rahva teenrid saaksime riiki tema psüühilises seisundis aidata. Ega siis eesti keele kursuste pakkumine vaktsineeritutele pole tähtis kui „asi iseeneses”, vaid kui mõttemuster. Inimesi tuleb motiveerida millegagi, mis neid päriselt huvitab.
Saaks ka teisiti. Nagu näitab Black Lives Matteri ja Londoni miitingute kogemus – halvad olukorrad soodustavad sidusust. Ühine vaenlane ühendab. Kahjuks pole koroonaviirus praegu Eesti elanikkonna jaoks ühine vaenlane. Just selle pettekujutluse tõttu, just selle valearusaama tõttu, et kõik peavad koroonaviirust ühiseks vaenlaseks, olemegi praegu nakatunute suhtarvu poolest kogu maailmas esikohal.
4 ettepanekut kõige võimsamast kõige vähem toimivani, kõige ebareaalsemast täiesti teostatavani
Vaktsiin Kalevipoeg
Eesti peab välja töötama omaenese vaktsiini. Mõtlesin sellele isegi nime välja – Kalevipoeg. Tõepoolest, miks ka mitte? Loome oma vaktsiini, loomulikult kohalikest toorainetest. Tehtud Eestis! Tartu teadlased on vägagi võimekad inimesed, me usume Tartu meditsiini ja teadusse.
Näiteks, praegu on liiga palju kahemõttelist teavet AstraZeneca kohta. Mõned riigid panid vaktsiini kasutamise pausile. Esialgu ei soovitatud seda eakatele, siis tuli veel uusi piiranguid.
Kuid täpselt sama on Venemaal Sputnik V-ga. Propaganda nimetab seda võlueliksiiriks ning idavirumaalased sõidavad juba Peterburi ja Kingisseppa süsti saama, sest Eestis elavatele Venemaa föderatsiooni kodanikele on see tasuta. Leningradi oblasti kuberner ise kuulutas seda kõikides magnetofonides: sõitke kohale, ootame teid! Ning inimesed lähevadki. Peterburis näiteks tuled haiglasse ja saad pärast u poolt tundi elavas järjekorras seismist vaktsiini tasuta kätte. Ei pea olema meedik ega pensionär, süsti saab iga soovija – keda on, ühesõnaga, väga vähe.
Aga kujutlege vaid välismeedia pealkirju: „Veel ükski inimene pole Eesti Kalevipoja vaktsiini tõttu kannatanud”, „Kalevipoeg päästis maailma koroonaviirusest ja nohust”, „Eesti – maailma kõige ohutum riik, kus on vaktsineeritud 99,7% rahvastikku”. Olen kindel, et see mõjutab inimesi tugevalt. Meid ühendab ühine võit, meie panus inimkonna triumfi.
Pärismaailma tagasi tulles – meil on oma kandidaadid juba täiesti olemas. Mart Ustavi meeskonna välja töötatud koroonavastane ninasprei võib kujuneda tõeliseks hitiks. Veelgi võimsama tähelennu võib aga ühel päeval teha samas „kokku keedetav” koroonaravim.
Presidendi otsevalimised
Presidenti võiks valida rahvahääletusega, kas või kindlalt lubada seda järgmiseks korraks, kui praegu ei jõua. Juba ammu räägime otseste presidendivalimiste vajadusest. Sellest, et Eestit esindaks inimene, keda Eesti inimesed sellesse ametisse paslikuks peavad. Peavad enda esindajaks ja sõbraks.
Pole mõtet varjata, et pärast presidendi viimast aastapäevakõnet on üha enam venekeelseid inimesi Kersti Kaljulaidist ära pööranud. Eks tema populaarsus oli niigi vähenema hakanud, kuid oma viimase kõnega heitis ta oksad Nõmme metsast otse ahju. Mind see sõnavõtt ei solvanud, olid need ju ühe inimese, ühe ametist lahkuva presidendi mõtted. Presidendid tulevad ja lähevad, riik jääb.
Kui anda inimestele praegu mõista, et nüüd tahetakse neid kuulata ja usaldatakse nende valikut, siis see aitab. Valitsuse kehtestatud piiranguid tapab juba niigi anarhia hingus. Eestlastel on sisemine vabadus kõrgel kohal. Mitte küll nii kõrgel kui prantslastel, kuid meie inimesed ei hakka pimesi tegema kõike, mida neilt palutakse. Rahvapresident tähendaks aga, et ka tükike minust oleks kuskil seal kõrgel Kadrioru lossi kohal.
Eesti keele kursused boonusena
Kõigile vaktsineeritutele võiks pakkuda eesti keele kursusi. Praegu on iga kord, kui saab registreerida Integratsiooni Sihtasutuse korraldatavatele tasuta riigikeelekursustele, vastav veebileht üle koormatud. Kohti niikuinii ei jätku, soovijaid on liiga palju. RusDelfi kirjutab sellest probleemist pidevalt, kuid midagi ei muutu. Minu meelest tuleks enne, kui nõuda eesti keele oskamist alles kohaliku kooli lõpetanult või mõelda, et „kuidas sa elad siin 30 aastat ega oska ühtegi sõna”, anda ikkagi üldse võimalus keelt õppida. Soomes näiteks makstakse riigikeele õppimise eest isegi peale.
Jah, muidugi on ka nende hulgas, kellel neid kursusi vaja ei lähe, palju neid, kes ei taha lasta endale „tundmatut seerumit” sisse süstida. Neile võiks pakkuda siis mingeid teisi kursusi. Selleks et motiveerida inimesi end vaktsineerima – miks ka mitte? Igal juhul tuleks lõpetada muukeelsetesse kui peast segastesse suhtumine. Diplomaatia ja kompromissid – just seda paljud ootavadki.
Asjalik infotelefon
Tuleks luua infotelefon koroonaviiruse kohta küsimiseks. Mõni võib ju arvata, et selline eksisteerib. Kuid ma ei räägi 1247-st. Teabest selle kohta, millised on piirangud või õigusaktid, enam ei piisa. Inimesed nõuavad koroonaviiruse kohta rohkem spetsiifilist ja asjatundlikku infot.
Miks AstraZenecas kastutatakse šimpansi adenoviirust? Mille poolest erineb mRNA-l põhinev vaktsiin teistest? Miks varem kutsuti üles käsi pesema ja hoiduma pindade puudutamisest, aga nüüd tehakse panus maskidele? Helistad, saad teada ja kohe on lihtsam.
Ajakirjaniku meilile tuleb nii palju küsimusi, et iga poliitik imestaks. Inimesed tahavad teada, millega nad on sunnitud kõrvuti elama. Seepärast levibki internetis nii palju valeinformatsiooni ning iga teine kommentaator on viroloogiaekspert. Meditsiinilisest vaatepunktist selge ja tasakaalustatud teabe puudumine sünnitab kuulujutte. Sellest arenevad usaldamatus, tekivad vandenõuteooriad ja süveneb probleemi eitamine. Kõige andekamad suunduvad juba haiglasse, et näidata sealseid tühje voodeid! Vaat, milleni see viib.
Aga lõpetame selle ainsa õige meetodiga. Tõe jagamisega mujalgi kui valitsuse pressikonverentsidel. On tähtis, et igaüks, kes praegu praeb oma paneelmaja korteri pliidil sibulaga kartuleid, saaks helistada ja küsida. Näiteks, kas võib pärast kaitsesüsti juua. Just hiljuti kuulsin, kuidas osa inimesi keeldub vaktsiinist, sest väidetavasti ei tohtivat pärast seda kolm kuud alkoholi pruukida."
"18.04.2018, 00:05",arileht,https://epl.delfi.ee/artikkel/81792673/maksuameti-juht-iga-meie-otsus-voi-teade-tekitab-tormi-ja-me-oleme-sellega-rahul,Maksuameti juht: iga meie otsus või teade tekitab tormi. Ja me oleme sellega rahul!,"Kindlasti ümbrikupalk. Üldine maksudistsipliin on Eestis väga hea, aga lähemalt vaadates teeb muret ümbrikupalk. Iga 12. inimene saab Eestis kas täielikult või nüüd, pärast töötajate registri tulekut, pigem osalist ümbrikupalka. Inimene võetakse küll arvele, aga pool tasu makstakse talle mustalt. Meie eesmärk on kasvatada positiivset maksutahet, et inimesed saaksid aru, kuhu nende makstud maksud lähevad. Ümbrikupalk töötab selle vastu. Meie eesmärk on vähendada ümbrikupalga saajate hulka nelja aastaga poole võrra.
Tahame sel aastal käivitada laiapõhjalise maksutahte uuringu. Kas inimesed tahavad makse maksta? Millest see sõltub ja kuidas nad tegelikult käituvad? Et saaksime paremini aru, kuidas käitumist mõjutada, ning mis on suhtumise ja selle võimaliku muutuse põhjused. Soome maksuamet tegi maksutahte uuringu, kus 95% vastanuid nõustus, et makse maksta on kodaniku üks peamisi kohustusi. See ei tähenda, et kõik kangesti tahaksid maksta – kõik tahavad oma heaolu maksimeerida. Aga saadakse aru, mida maksudest vastu saadakse.
Meie kõhutunne ütleb, et asjad on läinud pisut halvemuse poole. Vaadates ühiskondliku diskussiooni teravust – kasvõi maksuseaduste paketi ümber –, kohtudes ettevõtjatega, vaadates, mis tulumaksureformi teemal ajakirjanduses toimub, tundub mulle, et need kõik on kergitanud inimeste jaoks esile teemasid, mille foon oli enne rahulikum. Alati kui asjad muutuvad, suureneb ärevus. See on loomulik.
Mina tõlgendan seda nii, et inimeste hoiakutes pole kunagi ühte suurt põhjust. Aga kui teemasid tilgub tasapisi juurde, siis võib reaktsioon nagu šampanjakork ühel hetkel väiksemagi asja peale taevasse lennata.
Meie jaoks on negatiivsed kõik sellised muudatused, mis mõjutavad inimeste hoiakuid selles suunas, et makse ja seadusi pole vaja järgida.
Tuleb rõhutada, et see on meie ühine Eesti riik. Sotsiaalhoolekanne, pensionid ja õpetajate palgad tulevad maksudest. See kõik kannatab, kui inimesed pole maksukuulekad. On väga oluline, et meie majandusel ja ettevõtetel läheks hästi, sest muidu on tegemist ainult ümberjagamisega.
Meie töö on tagada, et inimeste maksutahe oleks suur ja selle tingimustes majandus kasvaks. Valimistel inimesed siis valivad, mida ja kuidas ümber jagatakse. Rootsis on riigieelarve viidud tasemele, kus inimesed näevad, kuhu nende maksuraha läheb, ja maksukärbete puhul öeldakse otse, millised teenused hakkavad vähem raha saama. See loob inimese ja riigi vahel tugeva seose.
Mõni esialgu plaanitud idee on ka ära kukkunud, näiteks automaks ja magusamaks.
See on päris hästi kahanenud, veebruaris tehtud kokkuvõte näitas maksuauguks 4,9%. Rahasse pannes on see üle 300 miljoni euro, millega saaks teha palju häid asju.
Ei-ei. See on jälle positiivse maksutahte säilitamise nimel tehtav töö, et keegi tulude deklareerimise ajal ei üllatuks. Kuna tulumaksureform on suur ja paradigmaatiline muutus – Eesti inimesed ei ole kunagi pidanud oma aastatulusid prognoosima ja selle järgi otsuseid langetama –, üritame teha kolme asja. Esiteks inimesi informeerida, teiseks teavitada muutustest proaktiivselt ja kolmandaks luua rahu. Inimesed tunnevad eelkõige muret, et ehk nad teevad midagi valesti. Aga midagi ei saa väga valesti minna, sest kui midagi on puudu, saab kevadel juurde maksta ja ülemaksmise korral makstakse raha tagasi.
Mul on täpselt sama tunne, et ükskõik kuidas kommunikeerida, ikka tuleb torm! Selle teemaga on läinud täpselt ootuspäraselt. Me olemegi tormiga väga rahul! Mõni aasta tagasi tõstatasime OÜ-de teema: inimesed esitasid oma tegeliku töölepingusuhte varjamiseks juhtimisteenuse arveid. Selle asja saime sama tüüpi tormiga palju paremasse seisu ja näeme nüüd, et see pole enam valdav. Inimesed said aru, mis on normaalne käitumine, ilma et seda oleks pidanud mingi seadusemuudatusega reguleerima.
Dividendi versus palgaga on samamoodi: kui ettevõtja teeb oma firmas tööd, on tegemist töösuhtega. Sellelt maksude maksmata jätmise maksab kinni ülejäänud ühiskond. Saadamegi 1500 ettevõtjale kirju, milles juhime tähelepanu, kui palka pole üldse makstud või on seda makstud miinimumi piires. On täiesti võimalik, et nende ettevõtete puhul genereeritaksegi raha nii, et keegi ei pea tööd tegema. Meie eesmärk pole kehtestada rangeid reegleid. Siin on alati kõik olukorrapõhine, sellepärast juhimegi tähelepanu.
Üldiselt on see hea diskussioon! Advokaadid ju ka suurendavad seda kõvasti n-ö tööd haistes. Ühtpidi kurdame, et Eestis on liiga palju regulatsioone, aga kui üritada ühiskondliku dialoogiga teemasid korrastada, tõuseb kohe torm, et miks ei ole seadust ja maksuamet mõtleb juhendeid välja. Peale selle – me ei lähe ettevõtjate enneminevikku sorkima, vaid tahame rääkida teemast. See pole ka mingi „kõikide ettevõtjate süüdistamine”.
Jah, firma kulude alt võib vahel leida asju, millel pole ettevõtlusega mingit pistmist. Ju see on üks elamisviis.
Te saate isegi aru, et ma ei saa vastata sellele nii, et jah, pigistame nüüd ühe silma kinni... Muidugi sõltub maksutulude laekumine ettevõtete käekäigust ja loomulikult viivad just ettevõtlikud inimesed Eestit edasi.
Seda, et asi korrastub. Varem deklareeriti 41 000 segakasutuses ametiautot kvartalis, nüüd on neid 25% vähem. Siin võib olla pragmaatilisi otsuseid, et erisoodustust ongi liiga kallis maksta, aga mõni kindlasti kasutaski ametiautot erasõitudeks.
Pankade teema on kindlasti seotud sellega, et e-residentsust andes ei kontrollita [riik ei kontrolli] inimeste rahaliste vahendite päritolu. Minu arvates on oluline rõhutada, et makse tasudes ei anna e-residentsus mingeid maksueeliseid. Nägime, et esimeses taotlejate laines oli suur hulk ettevõtjaid, kes soovisid leida lahendust oma muudes riikides eksisteerivatele maksuküsimustele. See ei ole kindlasti meie huvides, sest nagu pangadki ei saa ka meie olla institutsioon, kes ei täida hoolsuskohustust ja aitab teha Eestist maksuparadiisi.
Inimesena on mul endiselt küsimus: mis on see majanduslik kasu, mida me praegusel kujul Eestisse voolavatest e-residentidest ootame? Mis on see money making model? Kuidas pöörata turunduslikult atraktiivne asi eurodeks? Me tegeleme start-up-faasis klientide korjamisega, aga mis teeb neist Eestisse raha jätvad kliendid? Kui majandustegevus on mujal, siis jäävad ka seotud äriteenused sinna. Ühesõnaga, ma saan pankade murest aru.
Positiivne brändikuvand on vaja nutikalt äriliseks sisuks keerata. Võimalikest riskidest rääkides ei ole ma automaatselt selle programmi vastu, aga me peame tagama, et see ei suurendaks asjatuid riske.
Peljata pole mõtet, tegutseda on vaja. Hästi on käima läinud valimiseelsed mõttehommikud, kus püütakse kujundada ühtseid seisukohti pikemaajaliste majandus- ja maksupoliitiliste valikute kohta. Usun, et ka poliitikud ja parteid on õppinud, et viimaste plaanide ja muudatustega ei läinud kõige paremini ja eelkõige kannatas protsess, mille kaudu ettepanekuteni jõuti.
Küsimus ei ole IT-süsteemides. Oleme need üles ehitanud niimoodi, et neid on vajaduse korral kergem muuta. Küsimus on pigem inimeste peades. Kuidas ollakse kiiresti muutuvas maailmas valmis kiireid maksumuudatusi vastu võtma? Kahjuks on asi praegu nii – vähemalt tunnetuslikult –, et paljud maksuotsused on tehtud kulutuste rahastamiseks.
Eesti inimesed on äärmiselt maksukuulekad, maksukoormus on viimasel ajal suurenenud ja majandusolukord on väga hea. Seega laekuvad maksutulud üpris hästi. Muidugi saab MTA ka paremini tegutseda, aga ma tunnen pigem üldist vastutust ameti tegevuse eest, mitte mingit pressi: „Kuulge, meil on eelarves teatud summa puudu, kas suudate selle kokku ajada?”
Kahtlemata. Sellepärast me tegelemegi selliste asjadega nagu ümbrikupalgad jms, mille kohta saame teha ise ettepanekuid ja kujundada hoiakut, kuidas asjad võiksid olla. Hea aeg ei kesta lõpmatuseni ja kui langus tuleb, lööb see alati käibemaksulaekumist ja siis juba tööjõumakse. Sellepärast on oluline muuta inimeste mõttemaailma.
Suurvõlglaste pitsitamine ei too tulu, ent võib suurema kulu ära hoida
Maksu- ja tolliamet on ette võtnud suurvõlglased, kelle võlad ulatuvad mõnesajast tuhandest miljonite eurodeni. Nüüd astubki MTA nn 50 esivõlglase vastu ja nõuab nende pankrotti. „Öeldakse ju, et väiksed pätid võllas, suured tõllas,” kommenteeris maksuameti juht Valdur Laid.
„Ühiskonda riivab, kui tuntud ja süüdimõistetud suurvõlglased, kes on võlgu nii riigile kui ka teistele ettevõtjatele, tegutsevad edasi, nagu poleks midagi juhtunud. Me tahame nad rohkem pildile saada, et neil oleks võimalikult tülikas edasi tegutseda. Ttuleb ausalt öelda, et riigil pole siit eriti raha saada, pigem hoiame ära potentsiaalse tulevase kulu,” lisas Laid."
"16.05.2017, 09:59",sport,https://epl.delfi.ee/artikkel/78222498/patrail-otsib-uskumatust-august-valjapaasu,Patrail otsib uskumatust august väljapääsu,"Viiendat aastat Saksamaa Bundesliga käsipalliklubis TSV Hannover-Burgdorf mängiv Mait Patrail veedab praegu vaat et karjääri raskemaid kuid. Ühelt poolt põhjustab selle eri vigastuste tõttu keeruline hooaeg, eelkõige aga meeskonna harvanähtav kriis.
Kalendriaasta vahetumine pani Hannover-Burgdorfile justkui needuse peale. Kui enne seda oldi kenasti viiendal tabelireal, siis järgnenud on kohutav seeria: kümme kaotust ühtejutti, millele läinud nädalavahetusel lisati viik. Uskumatu, kuid tõsi: võidurõõmu pole anno 2017 veel tuntud. Ka viimatine punkt ei tekitanud erilist rahulolu, sest terve kohtumise vältel nauditi korralikku eduseisu.
„Väga keeruline on selgitada, mis meiega toimub. Kõik tahavad, võitlevad, pingutavad – nii mängudes kui ka treeningutel. Ka treenerid püüavad nii ja naa. Aga siis tuleb mäng, ja jälle ei saa... Eks eelkõige on need põhjused nüüd juba psühholoogilised ehk meie peades kinni,” lahkas Patrail. „Kindlasti ei saa näidata näpuga ühele tegurile. Ühes mängus veab alt kaitse, siis rünnak, siis väravavaht.”
Põlvast esmalt Šveitsi ja siis Bundesligasse ehk käsipalli absoluutsesse tippu lennanud Patrail tõdes, et sügav mõõn on meeskonnas tekitanud teatava võiduhirmu. „Kasvõi too viimane kohtumine – kui oli vaja asi ära otsustada, hakkasime rünnakul hoopis arusaamatult eksima. Kartsime sisse panna. Päris masendav lõpp oli.”
Hannover-Burgdorfi vabalangemine on meeskonna kukutanud Bundesliga pingerivis kümnendaks. Viis vooru enne liiga lõppu on väljakukkumisjoon (16. koht) kuue punkti kaugusel. Ehkki Patrail tõdes, et kõige hirmsamat stsenaariumi õnnestub usutavasti siiski vältida, säilitab ta valvsuse.
„Nagu oleme kogenud: kõige raskem on sellest august välja ronida. Vajaksime üht võitu, see võib taas kõike muuta. Meie koosseis on kindlasti piisavalt hea, et mitte nii hullust tulevikust mõelda. Aga ei saa salata: vahepeal on selline oht siin jutuks tulnud küll,” sõnas Patrail.
Enda hooaja kohta kostis 29-aastane pallur: „Treenerid usaldavad ja see valmistab rõõmu. Kui tervis on kasvõi enam-vähem korras, mängin tavaliselt 50–60 minutit. Aga mis kasu sellest on, kui meeskonnal läheb kehvasti? Kaotuses on kõigil alati oma roll. Järelikult puudub rahuloluks põhjus.”
Lausejupp „kui tervis on kasvõi enam-vähem korras” ei tulnud kahemeetrise Patraili huulilt sugugi juhuslikult. „Tänavu olen eemal olnud järjekorras selja-, õla-, säärelihase- ja hiljuti põlvevigastuse tõttu. Keeruline täpselt öelda, miks nii on läinud. Eriti selgitada kaht traumat, mille sain Eesti koondise juures viibides,” mõtiskles ta. „Küllap on suurel koormusel teatav roll. Ja noh, ju siis tuleb hakata vaikselt ka passi vaatama. Igatahes päris tippvormi on niimoodi väga keeruline jõuda.”
Keerulisest perioodist hoolimata ei heida Patrail püssi põõsasse. Vastupidi, nii lähemasse kui ka kaugemasse tulevikku vaatab ta lootusrikkalt. Hannoveris jätkamine on ülimalt tõenäoline.
„Spordis pole lõpuni kindlat kunagi midagi, aga ma olen küll üsna kindel, et jään siia. Esiteks seob veel aasta kehtiv leping, teiseks soovin ise selle projektiga edasi minna. Kuigi meil on praegu raske aeg, usun siiralt selle meeskonna perspektiivi. Igale positsioonile on kaks korralikku meest – koosseisu vaadates peaksime jahtima eurosarja piletit,” lõpetas Patrail."
"09.01.2017, 00:05",sport,https://epl.delfi.ee/artikkel/76845440/kasipallurid-alistasid-kosovo,Käsipallurid alistasid Kosovo,"Lõviosa ajast mõne väravaga juhtinud võõrustajate rünnakumasin takerdus viimasel neljal-viiel minutil, kui külalised vähendasid kaotusseisu ühele punktile (23 : 24). Kristo Voika tungis kaitsemüürist läbi ja teenis seitsme meetri karistusviske, mille Jürgen Rooba raudse kindlusega punktiks realiseeris. Kosovo meeskond vahetas väravavahi väljakumängija vastu, kuid Rein Suvi hoolealused kaitsesid sitkelt, napsasid kahel korral peremeheta palli ja saatsid selle vastaste tühja väravasse.
„Jäime lõpus rünnakul liiga seisma, keegi ei võtnud vastutust. Tänan Kristot, kes teenis meile seitsme meetri viske,” ütles eile 48-aastaseks saanud Suvi ETV-le antud intervjuus.
Kosovost teist korda üle olnud Eesti sai tabelisse teise võidu. Kolmapäeval võõrustab meie koondis Türgit. Türgi ja Kosovo mängisid sügisel tulemustele 26 : 22 ja 24 : 24. Alagrupi võitja pääseb otse järgmisele etapile.
Mõru pill oli Mait Patraili vigastada saamine. Üks koondise tugitala, kes teenib leiba Saksamaa meistriliigas TSV Hannover-Burgdorfis, oli andnud nõusoleku kaasa teha EM-valiksarja kodumängudes."
"14.01.2016, 00:11",arileht,https://epl.delfi.ee/artikkel/73418629/naftahinna-langus-sunnib-venemaad-eelarvet-karpima,Naftahinna langus sunnib Venemaad eelarvet kärpima,"Kuna tasakaalus eelarve on arvestatud 82 dollari tasemel naftabarreli hinnaga, siis praegust 30 dollari ringis olevat hinda arvestades on see ilmselgelt ebaadekvaatne ja Siluanovi kinnitusel vajaks vähemalt kümnendiku võrra kärpimist.
Stratfori analüüsi järgi annab nafta Venemaa eelarvetuludest poole ja eelarvet tehes on arvestatud 50 dollari tasemel barrelihinnaga. Kuigi riik saab puudujäägi katteks kasutada kahte kokku 131,5 miljardi dollarise mahuga fondi, on mänguruumi vähe. Strat-fori analüüsi koostajate sõnul läheb poolt sellest rahast vaja ka juhul, kui naftabarreli hind tõuseb 50 dollarini."
"16.12.2014, 03:33",arileht,https://epl.delfi.ee/artikkel/70371677/tootute-seast-heidetakse-valja-kuu-jooksul-ligi-tuhat-inimest,Töötute seast heidetakse välja kuu jooksul ligi tuhat inimest,"


Kuus kaotab ligi tuhatkond töötuks registreeritud inimest oma staatuse, sest rikub mõnd nõuet, millest ta on töötukassas arvel oleku ajal kohustatud kinni pidama.

Töötukassa teenustejuhi Marina Radiku sõnul on peamised rikkumised seotud töötukassas vastuvõtul käimise, tööotsimiskava kinnitamise ja täitmise ning sobiva töö vastuvõtmisega. Näiteks ei tule inimesed kokkulepitud ajal ametniku juurde, ilma et neil oleks selleks mõjuv põhjus. Töötukassat ei saa liigses karmuses süüdistada, sest töötuna arvel olek lõpetatakse alles pärast seda, kui inimene on kolm korda tulemata jäänud. Kolm on reegel ka tööotsimiskava täitmata jätmise (ei saada välja ühtegi CV-d, ei osale tööotsingu töötoas jms) või sobivast töökohast keeldumise korral. Kui pakutud töökohast keeldutakse juba kolmandat korda, võib töötukassa töötuga suhte lõpetada. Seda, mida peetakse sobivaks tööks, kirjeldab tööturuteenuste ja -toetuste seadus.

Tihti lõpetatakse töötuna arvel olek ka töötu soovil. „Näiteks sõidavad inimesed välismaale. Ka rasedad lõpetavad arvel oleku või need, kes lähevad õppima ega otsi enam seetõttu tööd,” toob Marina Radik näiteid.
Alates 1. juulist on tööandjad kohustatud registreerima kõik töötamised registris, kust saab olulist infot ka töötukassa. Näiteks teavet, kas nende juures arvel olev inimene on tõepoolest töötu või käib tegelikult tööl. Topeltstaatus tuleb ilmsiks ka tööandja deklareeritud töötasude andmete põhjal. Kuna registreeritud töötul on võimalik Eesti töötuskindlustushüvitisega minna kuni kolmeks kuuks mis tahes Euroopa Liidu 28 riiki tööd otsima, vahetatakse andmeid ka sealsete asutustega.

Marina Radiku sõnul ei teadvusta inimesed sageli, et ka ühepäevane (ametlik – toim) töö läheb töötamisena arvesse ja selleks tuleb end töötukassa arvelt maha võtta. Avalduse töötuna arvele võtmiseks saab juba järgmisel päeval uuesti esitada.

„Kui inimesel on õigus töötuskindlustushüvitise või töötutoetuse maksmise jätkamisele, siis tehakse seda töötamisele järgneval päeval,” selgitab Radik. „Ooteaega, nagu on esmakordsel töötuks võtmisel, ei ole, aga avaldus töötuskindlustushüvitise või töötutoetuse maksmiseks tuleb siiski esitada.”

Teenusejuht tõdeb, et vahel tuleb ette sedagi, et inimene unustab uuesti tööle minnes suure ärevuse tõttu sellest töötukassale rääkida. Sel juhul lõpetatakse inimese töötus põhjusel „rakendumine” ja nõuete rikkumises teda ei süüdistata. Aga kui inimene on saanud töötamise ajal töötukassalt hüvitist või toetust, nõutakse ülemakstud raha temalt tagasi."
"11.05.2015, 00:30",valismaa,https://epl.delfi.ee/artikkel/71437545/reaalse-maailma-asemele-hakkab-venemaal-kujunema-illusoorne,Reaalse maailma asemele hakkab Venemaal kujunema illusoorne,"Foto: AP/Scanpix

Moskva ühes prestiižsemas teatris töötaval Jekaterinal on enne palgapäeva ­rahakotis 350 rubla (5 eurot). Aasta algul pani juhtkond kõigile lauale võta-või-jäta-lepingu: palgakärbe 30%. Kui ei nõustu, võid kohe minema kõndida. Jekaterina teab, et samamoodi nüsitakse sisse­tulekuid ka mujal, eriti kultuurisfääris. Sõda, nafta­hinna langus ja sanktsioonid löövad valusamini, kui välja paistab. Niigi on paljud hinnad kõigi nende kärbete taustal rubla kursi languse tõttu juba poolteisekordistunud.

Kuid mitte sellest ei taha Jekaterina kõneleda. „Meil teatris oli selline lugu. Üks noormees ostis 1941. aasta 22. juuniks etendusele pileti,” meenutab ta hoopis sõda. „Ent teatri asemel pidi minema mobilisatsioonipunkti. Ta käis kogu sõja läbi, lõpetas Berliinis. Ning 1945. aasta 22. juunil tuli sama piletiga teatrisse sama etendust vaatama. Ta lasti sisse!”

„Suur Isamaasõda oli inimesi ühendav lüli nii nõukogude kultuuris kui ka nüüd postsovetlikul ajastul,” nendib politoloog Dmitri Oreškin. „See on eneseaustuse, rahvusliku uhkuse pidu. Inimesed on uhked selle üle, et nende eelkäijad võitsid fašiste.” Sellele arusaamale pole raske rajada ka võimu populaarsust.

„Inimeste väärtushinnangutes mängib tõesti suurt rolli patriotism,” kinnitab Kremli-meelse Kodanikühiskonna Arendamise Fondi esimees Konstantin Kostin. „Väga tähtis on Venemaa uue rolli kinnistamine maailmas.”

„Krimmi ühendamine pikendas võidutunnet,” kirjutab oma juhtkirjas gazeta.ru (varem üks tuntumaid sõltumatuid agentuure, nüüd Ukraina puhul Kremli liini järgiv netiväljaanne). „Aga mis saab aasta pärast? Aga viie, kümne aasta pärast? Kas siis ikka ähvardame Euroopat sõjaga ja lubame India ookeanis saapaid pesta või leiame endale sõjaliste asemel muud väärtused?”

Samuti nagu Oreškin märgib veel mõnigi kommentaator, et reaalse maailma asemele hakkab Venemaal kujunema midagi illusoorset, virtuaalvallast. 

Pärast seda, kui kaovad viimased veteranid, pole enam kedagi, kes meenutaks sõja hinda. „Surematu polgu” 300 000 inimest, kes kõnnivad oma langenud esivanemate pilte kandes läbi Moskva, ei saa muidugi külmaks jätta. Aga pildid jäävad kõigest piltideks. Ammu langenud sugulastest räägitakse igasuguste emotsioonideta. Pole enam peaaegu kedagi, kes ütleks, et sõda ei ole paraad. 

Tänavamuusikud, kelle repertuaar koosneb peaasjalikult Viktor Tsoi jäljendustest, tuletavad ühtäkki meelde kogu nõukogudeaegset hitiparaadi „Katjuušast” Moskva ülistuslauludeni. Hilisemast ajast on Valeri Kipelovilt pärinev „Ja svoboden!” (kirjutatud tegelikult lõhkiläinud armastusest, aga sellest kujunes üks kolme aasta taguste meeleavalduste tunnusmeloodiaid). Laul omandab järsku hoopis teise tähenduse. „Me oleme ja jääme vabaks maaks!” hüüab solist ümbritsejate vilede ja aplausi saatel. „Head pidupäeva kõigile!” Kõrva ei jää ainsatki ingliskeelset pala.
Ütle, mis sa ütled, aga ikkagi pidupäev. Minevik oli tore ja olevikul pole viga! Aga tulevik…

Üks diagrammitulp on selle päeva tunnetega jõhkras kontrastis. Sügavat halli värvi. Üks kohtumine, mis jättis jäise külmuse südame alla. Donetskist saabunud välikomandör, sõjamehe­nimeks Tšetšeen.

„Midagi head Ukrainal oodata ei ole,” ütleb ta vaikse, peaaegu ükskõikse rahuga. „Aga meie saame sõltumatuks. Nii Venemaast kui ka Ukraina fašistidest.” Ta surub mul kätt ja vaatab sügavalt silma. Olen sellist pilku näinud Bosnia kodusõjast tehtud fotodel. Teadmine oma jõust. Otsusekindlus vajaduse korral tappa. Ja – sügav kahetsus, et kõik on nii kaugele läinud.


Aja muutumisest annab märku muutus Eestisse suhtumises. Viis aastat tagasi oli tüüpiline n-ö tavajutt, mida Eesti kohta räägiti: „Oh, kui noored olime, küll siis sai teie juures suvitamas käidud! Elasime sõpradena!” Nooremad ja teadlikumad kadestasid veel Eestit kui kõige edukamat endist NSV Liidu vabariiki. 
Üldiselt põhines ettekujutus Eestist mingitel nostalgilistel ja pigem positiivsetel stereotüüpidel (ei, tavainimene ei teadnud pronkssõdurist midagi). Miks peakski moskvalane end väga vaevama riigiga, mille elanike hulk jääb alla mitmele Moskva linnajaole?
Nüüd aga hakkas enam-vähem iga inimene, kellele mainisin, et olen Eestist, mind pommitama küsimuste ja/või väidetega koonduslaagritest selleni, et „teil keelatakse ju vene keeles rääkida”. Eesti on paika pandud ja väga negatiivselt. Jutt on seejuures väga ühesugune, nii et info pärineb koordineeritud allikast.
Õnneks ei laiene see inimeste tasandile. Kõik mõistavad: „Teie poliitikud teevad nii, sest Ameerika käsib.” Moskvalane ootab eestlasi hea meelega külla, „et te näeksite, kuidas me elame”.
"
"20.04.2019, 00:05",sport,https://epl.delfi.ee/artikkel/85961047/kas-parnu-vorkpalliklubi-voib-juba-onnitleda,Kas Pärnu võrkpalliklubi võib juba õnnitleda?,"Seejuures tuli Pärnu neljapäeval Tartu ülikooli spordihallis välja 0 : 2 kaotusseisust. Esimestes geimides sai Pärnu 23 ja 15 punkti, seejärel andis Bigbankile ise 18, 23 ja 13 silma. Kui alguses õnnestus Bigbanki blokeerijatel Pärnu diagonaalründajal Chizobal tuju täiesti ära rikkuda, siis lõpuks läks brasiillane ikkagi hoogu: 31 punkti, kasutegur +14, rünnak 50%. Eriti muljet avaldav oli Chizoba tegevus viiendas geimis, mille Pärnu võitis 15 : 13. Ta tõi seitse punkti (rünnak 71%), lüües koguni kolm serviässa ja kohtunike eksimus röövis temalt veel ühe. Õnneks see ei saanud viga Pärnule saatuslikuks.
„Huvitav oli vaadata, kas ta väsib ka. Võib-olla mängis ta enne ökonoomsel režiimil ja otsustas siis ühtäkki, et hakkab üle bloki lööma. Igatahes ta löögikõrgus tundus hoopis parem,” lausus Bigbanki keskblokeerija Meelis Kivisild.
Kivisild siunas ennast
Siiski ei tahtnud ta leppida mõttega, et seeria on juba tehtud. „Räägitakse, et keegi pole kunagi varem tulnud välja 0 : 3 kaotusseisust, kuid neid jutte räägitakse esimese korrani, mil keegi tuleb. Kui suudame samamoodi mängida, on kõik võimalik. Täna ei ole mul kellelegi teisele ühtegi etteheidet peale iseenda. Vaimupool ei pidanud vastu, lasin end mõjutada asjadest, millest poleks tohtinud. Võite selle kas või pealkirja panna,” lubas Kivisild.
Bigbank oli hoopis teise näoga kui kahes esimeses kohtumises. Rünnakuid vedanud Hindrek Pulk tõi 24 punkti ja ta kasutegur +16 oli päeva parim. Samuel Walker kostitas vastaseid viie ässaga, libero Rait Rikberg mängis seekord Silver Maari üle ja oma koha mängis välja algkoosseisu usaldatud soomlane Jan Helenius.
„Kindlasti ei taha ma kaotada Eesti meistrivõistluste finaalseeriat 0 : 4. Üldse ei taha kaotada! See seeria on pagana pikk, kõike võib juhtuda,” sõnas Walker.
Pärnu juhendajast Avo Keelest õhkus mõõdukat enesekindlust: „Julgen mõelda, et kolmest järgmisest mängust me ühe ikka võidame.”
Nelja võiduni mängitav finaalseeria jätkub pühapäeval Pärnus."
"18.02.2020, 16:28",arvamus,https://epl.delfi.ee/artikkel/88971131/vootele-pai-jareleaitamistund-madis-somelarile-kes-sinuga-parast-teise-inimese-taolist-mustamist-enam-koostood-teeb,Vootele Päi: järeleaitamistund Madis Somelarile. Kes sinuga pärast teise inimese taolist mustamist enam koostööd teeb?,"Ambitsioonis kui sellises pole iseenesest midagi laiduväärset, kuid alati ei õigusta eesmärk vahendeid - eriti kui räägime pedagoogist, kes peaks õpilastele olema eeskujuks mitte ainult teadmistes vaid ka käitumises.
Lugedes Eesti Päevalehe artiklit Somelari vendettast Õpetajate liidu ja Margit Timakovi vastu, jääb kõrvaltvaatajale selgusetuks - mis on sellise kampaania eesmärk? Meisterõpetaja tiitlit nii vaevalt võidab - kas soovib Somelar selliste võtetega tõsta osalt Õpetajate liiduga konkureeriva MTÜ Õpetajate koostöökoja avalikku profiili? Oponendi ja kolleegide organisatsiooni maine avalik mustamine vaevalt siinkohal kellelegi au teeb. Lisaks kinnitab säärane käitumine paratamatult Somelari sobimatust meisterõpetajaks, mis enam ei tundu niivõrd konflikti algpõhjuse vaid pigem ajendina.
Kuna Somelar on võtnud isikliku taktika, siis Margit Timakovi endise õpilasena võtan siinkohal samuti vabaduse jagada isiklikku kogemust kooliajast - õppetundi, mis Somelaril eeskujuliku õppurina ehk saamata jäi. Küllap aitab see juhtum ka lugejal teha järeldusi (minu jaoks siiani ja edaspidi) õpetaja Timakovi isikuomaduste ja õiglustunde osas.
Pedagoogiline õppetund
Viimase kooliaasta Tallinna Ühisgümnaasiumis veetsime koduse Pärnu maantee koolimaja kapitaalremondi tõttu hoopis vanas Valdeku koolis Nõmmel. Valdeku hoone seisis juba toona pigem ausõnal kui konstruktsioonidel ning amortisatsioonist tingituna oli häiritud õppetöö ja vähegi arenenud haistmismeelega õpilasel oli koolis söömine raskendatud. Lõunatamine lähedalasuvates poodides-kohvikutes tähendas pahatihti hilinemist järgmisesse koolitundi, milleks minu puhul juhtus sageli olema õpetaja Timakovi inglise keel, sest just selles aines tundsin end eksamite eel kõige kindlamalt.
Õpetaja Timakov kindlasti seda käitumist heaks ei kiitnud, kuid ometi ainealaste teadmiste hinnetes mu sagedased hilinemised ei peegeldunud. Kui kooliaasta lõpul avastasin, et mu käitumise hinne oli (isegi minu kohta) ootamatult madal ning põhjuseks just õpetaja Timakovi hinnang, läksin loomulikult oma õigust ja õiglust taga ajama, sest üldjoontes saime ju õpetajaga hästi läbi.
Ja siis selgitaski Timakov mulle rahulikult ja argumenteeritult: õpetajana ei oleks tema poolt õiglane ega aus alandada ainealaste teadmiste hinnet õpilase käitumise või suhtumise tõttu. Küll aga ei saaks ta pedagoogina vaadata mööda käitumisest, mis tegelikult pole koolis aktsepteeritav ega õigustatud. Niisiis hindaski õpetaja minu teadmisi ning käitumist/hoolsust rangelt eraldiseisvalt ning see oli õppetund millest olen (mõningase õnnestumisega) teinud järeldusi terveks eluks. Ehk on sellest loost järeleaitamistunni korras kasu Madis Somelaril, kelle jaoks tundub hetkel meisterõpetaja kutsest ilmajäämine ülekohtusena.
Varakevadine solgivesi
Õpetaja Timakovi klass asus Valdeku koolimaja keldrikorrusel, kus klassiukse ette tekkis kevadise sula ja sadude ajal kanalisatsioonivee loik - tundi pääsemiseks ehitasime lauajuppidest laudtee läbi lehkava solgivee. Tundub, et 12 aastat hiljem leiab õpetaja Timakov end taas olukorrast, kus varakevadine solgivesi üritab tema tundi segada. Mina aga ei muretseks, sest meil tund alati toimus ning Timakov jäi sealjuures professionaalseks ning lähenes halenaljakale olukorrale eluterve huumoriga.
Tänase teema juurde tagasi tulles kõrvaltvaataja kolm tähelepanekut. Esiteks näitab Somelari mustamiskampaania, et süüdistused tema lugupidamatu käitumise osas rahvusringhäälingu kulisside taga pole ilmselt ikka päris õhust võetud. Teiseks tõestab Somelar oma käitumisega, et debati langemine isikupõhistele rünnakutele ja mustamisele poliitikas on nõrgumas ühiskonda ning muutumas vaikimisi aktsepteeritavaks. Kolmandaks jääb selgusetuks, kuidas saab konfliktne ja selliseid võtteid kasutav persoon edendada ühegi liidu või esindusorganisatsiooni agendat, antud juhul õpetajate huve ja seisukohti vis-a-vis ministri ja ministeeriumiga?"
"13.10.2018, 23:28",kultuur,https://epl.delfi.ee/artikkel/83984506/fotod-salme-kultuurikeskuses-tantsiti-labi-2019-aasta-tantsupeo-minu-arm-kava,FOTOD | Salme kultuurikeskuses tantsiti läbi 2019. aasta tantsupeo “Minu arm” kava,"Kogu tantsupeo kava tantsiti täna esimest korda läbi täpselt sellisena, nagu see ka Kalevi staadionil peaks üheksa kuu pärast välja nägema. Samuti on tantsude saateks kõlav muusika saanud uued seaded ja uue kõla ning saadab tantsijaid valminud kujul kuni tantsupeo etendusteni välja.
XX tantsupeol astub üles kokku üksteist tantsuliiki ja igaüks neist saab oma esitustesse ka ühe vana pärli, mis tantsumurul veerema pannakse. Kokku jõuab vaatajate ette 28 tantsu. Põneva uuendusena astub tuleval peol staadionimurule ka üks täiesti uus rühmaliik ehk pererühmad, kus tantsivad koos kaheksa täiskasvanut (soovitavalt segapaarid) ja 16 last, kes õpivad 2018-2019 õppeaastal 1.-5. klassis.
“Repertuaaris on kõrvuti vana ja uus, rahvamuusika ja sümfooniline muusika. Palju on äratundmisrõõmu, aga rohkelt ka uut ja arendavat,” iseloomustab Rajaste ning selgitab: “Pärast tänast kontserti jätkub tantsijatel suur töö repertuaari omandamisega, et uue aasta algusest algavatest maakondlikest eelproovidest maksimumi võtta. Kahe eelproovide vooru vahele teeme tantsujuhtidele veel ka paar mentorseminari, et anda täiendavat nõu ja vastata õppetöö käigus tekkinud küsimustele”.
Esitluskontserdil astuvad lavale 22 erinevat kollektiivi Eestimaa erinevatest paikadest.
XXVII laulu- ja XX tantsupidu “Minu arm” toimub Tallinnas 4.-7. juulini 2019. XX tantsupeo repertuaariga saab tutvuda siin."
"02.05.2018, 12:17",kultuur,https://epl.delfi.ee/artikkel/81964069/vabal-laval-naeb-kuulsa-jaapani-lavastaja-teost-tokyo-linnaelust,Vabal laval näeb kuulsa Jaapani lavastaja teost Tokyo linnaelust,"Jaapanist pärit profesionaalse tantsija/koreograafi Un Yamada jutustab meeldejääva ning puudutava täispika tantsuetenduse ""one◆piece"" läbi publikule tõlgenduse Tokyo linnaelust.
""one◆piece"" kujutab metafoorselt Tokyo linnaelu käe motiivi kaudu. Iga tantsija kehastab ühte sõrme ja koreograafia kujutab nendevahelist suhtlust. Sõrmedevaheliste läbikäimiste kaudu jutustab autor läbi tantsu lugu suhetest kaasaegses ühiskonnas. Lavastuses ""one◆piece"" tantsivad Un Yamanda kuulus viieliikmeline tantsutrupp, mis koosneb vaid meestest. Lavastuses on näha Un Yamada julget ja jõulist stiili ning võimet läbi tantsu jutustada lugu, andes edasi tugevaid emotsioone. Tantsijad kannavad kogu loo ette silmapaistva tehnika ja tundeküllasusega, mis hoiab vaatajat kogu tüki vältel enda keerises.
Lavastuse koreograafiast on tunda autori tugevat ja enesekindlat iseloomu, mis kõnetab vaatamata tantsukunsti teadmistele kõiki. See on kaunis kombinatsioon kaasaegsest tantsust ja klassikalisest balletist, mille pilkupüüdva koreograafia taga on traagiline lugu. Näoilmed, tehnika, tantsijate vaheline keemia ning Un Yamada koreograafia teevad sellest unustamatu lavastuse.
Tantsulavastus esietendus 2004. aastal naistantsijate esituses. 2014. aastal tehti see koos uue lavakujunduse, kostüümide ja muusikaga vastassoo jaoks ümber.
Koreograaf ja lavastaja Un Yamada, muusika Satoru Wono, kostüümikunstnik Yuko Ikeda, valguskunstnik Asako Miura. Produktsioon Kompanii Un Yamada.
Laval Llon Kawai, Kota Kihara, Yutaroh Kawachi, Naoyuki Sakai, Toshihiko Jo. Etenduse pikkus 45 min.
Etendused 8.05 ja 9.05 kell 19.00.
Kaheksanda mai etendusele järgneb vestlus trupiga, mida modereerib Teet Kask."
"09.05.2017, 00:05",sport,https://epl.delfi.ee/artikkel/78145074/kelly-sildaru-katkisest-rangluust-kull-ta-ara-paraneb,Kelly Sildaru katkisest rangluust: küll ta ära paraneb!,"Rahvuslik rangluu, volüüm kaks. Kellyl, meie suurimal taliolümpialootusel, on käsi kaelas. Ainult et kui Kristina Šmigun-Vähi lõhkus mootorsaaniga vastu puud sõites rangluu poolteist kuud enne Nagano mänge, siis Kellyl on Pyeongchangi stardini aega küll ja veel.
„Vigastuses on raske positiivset leida, kuid me ei võta juhtunut ka liiga negatiivselt,” tunnistas treenerist isa Tõnis Sildaru. „Mitte et Kellyl puhkust vähe oleks olnud, aga aja mahavõtmine ei pruugi kahjuks tulla. Varsti saab ta juba vaikselt ka jalgadele trenni tegema hakata.”
Õnnetus juhtus Lapimaal treenides. Kelly ei saanud korralikult reili peale, libises ja kukkus õlale. Traumapunktis kirunud Kelly: „Miks küll nii pidi minema? Nüüd ei saa tükk aega normaalsel moel liikuda.” „Kelly oli kurb, kui vend Henry Soomes mäele läks, aga tema pidi tuppa jääma,” ütles isa.
Arvestades traumasid, mis pargisõitjaid pool aastat või kauemgi lumelt eemal hoiavad, on Kellyl seni hästi läinud. Kusjuures vigastused on tulnud üsna süütutest olukordadest nagu nüüdki. „Esimest korda lõhkus Kelly rangluu viis aastat tagasi siis, kui lihtsalt suusatas, ei teinud trikke ega midagi. Ka pöidlaluu on tal katki olnud – kukkudes jäi sõrm suusakepi alla,” selgitas isa.
Tõnis Sildaru sõnul oli valida, kas teha lõikus ja kinnitada katkine rangluu plaatidega või lasta sel ise kinni kasvada. Valiti teine, rahulikum variant. „Kelly on arstide järelevalve all ja eks näe, millal vigastus lõplikult paraneb. Arvatakse, et selleks kulub neli kuni kuus nädalat.”
Traumadega olla nii, et üks on harva katki, teine pidevalt, kuidas õnne on. „Eks Kelly arvestab sellega, et freestyle-suusataja peab mõnikord taastusraviga tegelema,” tõdes Tõnis Sildaru. „Tegelikult pole asi niivõrd suusatamises – kes on aktiivsem, sel juhtub ka rohkem. Loodetavasti ei mõju vigastus Kelly vaimule ega tekita hirmu või liigset alalhoidlikkust.”
Kava järgi peaks Kelly praegu Eestis batuuditrenni tegema. „Meil on olemas visioon, kuidas Kelly võiks areneda, aga kindlasti ei hakka me treeninguid forsseerima ja aega tagasi võitma,” kinnitas isa Sildaru. „Võtame asja rahulikult ning liigume edasi vastavalt olukorrale ja võimalustele. Minu kogemused ütlevad, et plaane on pea võimatu täpselt täita. Näiteks võib ka ilm kaarte segada, kui oled nädal aega tuisus ja tormis.”
Praeguse seisuga algab tõsisem olümpiaettevalmistus juunis Californias Mammothis. Hooaja esimene võistlus on Kellyl augustikuine Uus-Meremaa MK-etapp, kus ta saab esimest korda täita olümpianorme.
Häirib liikumatus, mitte vigastus
Rangluumurrust hullem olevat see, et ei saa mitu head nädalat tavapärasel moel sporti teha, kurtis Kelly Sildaru Eesti Päevalehele.
„Ma ei istu paigal, vaid liigutan end, palju saan,” rääkis Kelly. „Õlg peab küll paigal püsima, kuid nädala-pooleteise pärast saan ka kätt liigutama hakata. Loen, õpin… Aga ikkagi on raske olla mitte nii aktiivne, kui tahaks. ”
Esimestel päevadel pärast traumat olnud Kelly sõnul keeruline see, et üht kätte ei saanud kasutada, aga praeguseks on ta sellega harjunud.
Kelly tunnistas, et on ekstreemsporti tehes vigastustega arvestanud: „Juhtub kõigil ja küll mu rangluu ükskord ära paraneb.”"
"07.08.2018, 00:05",kultuur,https://epl.delfi.ee/artikkel/83233845/tartu-koige-erilisem-tehas-tegutseb-uha-suurema-vungiga,Tartu kõige erilisem tehas tegutseb üha suurema vungiga,"Sovetiajal valmistati selles Tartu tehasekompleksis külmutusseadmeid, salajasi allveelaevaosasid ning jälgede segamiseks ka mittetoimivaid vihmavarje ja tõmbelukke. Praegu ühendab Aparaaditehas loomingulisi ettevõtjaid, kunstnike stuudioid, disainerite ateljeesid, kaubandust ja meelelahutust. Kõik kokku moodustab täistuuridel töötava kultuuritehase, mis on teinud räämas agulist hinnatud kultuurikvartali.
Lämbe laupäevane keskpäev. Nädalavahetuse Tartu hakkab tasapisi virguma. Aparaaditehase tänavatoidufestivalil särisevad räimed, viilutatakse soolakurki ja reastatakse burgerisaiu. Põllepaelad sõlme ja kahepäevane toidupidu võib alata. Juba voorib uudishimulike horde kahel ja neljal rattal, järeltulijad kukil või käe otsas. Esimesed jäätised sõidavad korviga aknast alla.
Kultuuritehase hoovil Taskupargis alustab bänd järjest tantsulisemaid palu ja peagi on esimesed paarid platsil. Sealsamas kõrval veelombis käivad lapsepõlve muretud mängud – kes siis ei armastaks lompides hüpata! Galeriisse Ag47 astunu jõuab fotograaf Tõnu Runneli lummavasse linnade siseilma. Hoovile naastes imbub sõõrmeisse imposantse väljanägemisega söögikoha Kolm Tilli kiviahjupitsa hõrk hõng. Kahe päeva jooksul käib festivalilt läbi 15 000 inimest.
On raske uskuda, et veel nelja aasta eest kujutas tehasekoloss endast hiiglaslikku prügimäge. „Enamik inimesi arvas tookord, et ega Tartus sellest küll asja ei saa,” ütleb Aparaaditehase tegevjuht Erki Pruul. „Mäletan, kuidas Lemmit Kaplinski ja Urmas Laur (Aparaaditehase asutaja ja käivitaja – toim) kutsusid meid kesklinnast siia Müürilille täikat tegema, et rahvas Aparaaditehase üles leiaks. Tulime kohale ja vaatasime ringi: kas ta mõtleb tõsiselt?! Urmas seisis piltlikult öeldes prügimäe otsas ja näitas käega: siia tuleb restoran, siia poed ja galeriid,” meenutab Pruul. „Tundus uskumatu, aga mõtlesime, et mis seal’s ikka, proovime ära. Enne seda üritasime talgute korras prügi ära koristada, aga seda oli kohutavalt palju! Tasapisi hakkas sujuma, tegime esimese täika ja see osutus väga populaarseks. Ja siis hakkas tunduma, et sellest võib tõesti asja saada.”
Kui toona arvasid skeptikud, et Aparaaditehas on linnasüdamest liiga kaugel ja inimesed ei viitsi sinna minna, siis nüüd peetakse kultuuritehast pigem kesklinna osaks. Tegijate enda ambitsioon on luua senisest kõrvalisest kandist kasutatav kvartal, kuhu inimesed võiksid iga kell tulla aega veetma, eelistatavasti rattaga või jala. Taskupark, mille loomiseks Aparaaditehas linna kaasavast eelarvest mõne aja eest rahvahääletuse mandaadiga raha sai, kujutab endast läbimõeldud rekreatsioonipiirkonda, mida pole piirkonnas varem olnud. Kasvuhoonetes ja istutusaladel sirguvad taimed, liivakast ootab pisemaid külalisi ja isegi lombid pole õuele sattunud juhuslikult. „Paljud arvavad, et tegemist on ehitusveaga. Aga see on tehtud teadlikult, sest me kõik mäletame, kui lahe oli lapsena veelombis möllata,” selgitab tehase väliruumiküsimuste juht, maastikuarhitekt Karin Bachmann. „Aparaaditehase hoov on just õige suurusega, et seda vahvalt kasutada.”
Tema osalusega maastikuarhitektuuribüroo Kino oli üks esimesi majalisi, mis Aparaaditehasesse tööruumid sai. Praegu on kultuuritehases erinevaid tegutsejaid kunstnike galeriidest ja disainistuudiotest IT-idufirmadeni. Kaubamärgi „Made in Aparaaditehas” all tegutsev pood müüb majas töötavate kunstnike ja disainerite loomingut, mis varieerub ehetest jalatsiteni. Äsja on kõrvalkrundil asuvatesse suurematesse ruumidesse kolinud trüki- ja paberimuuseum. Kunstikoolil on oma õppeklass, tegutseb noortekeskus, peagi avab uksed koorikool. „Kõigil meie majalistel peab siin olema hea olla, seetõttu oleme ka ruumid loonud nende vajaduste järgi,” märgib Pruul.
Aparaaditehase enda üritusi, Aparaaditehase festivali ja majas tegutsevate kunstnike aastanäitust nimetab Pruul kultuuritehase firmamärkideks, mis näitavad, millega on tegemist. „Peale omaproduktsiooni tegutsevad siin ka erinevad kultuurikorraldajad,” ütleb Pruul. Suvel kuni septembrini näitab Elektriteater kolm korda nädalas hoovis kino. Taskupargi laval esinevad bändid. Välisruum ja Eesti kehv suusailm tehase eestvedajaid ega külalisi ei heiduta. Pruuli sõnutsi on rahvas kehva ilmaga harjunud ja sellepärast küll keegi üritusele tulemata ei jäta. „Meil toimub aastas üle saja kultuuriürituse, nii et kultuurikeskuseks võib meid nimetada küll,” tunnistab Pruul. „Ja tehase nägu sõltubki suuresti sellest, mida siin tehakse, mitte sellest, kuidas maja välja näeb.”
Kes on Aparaaditehase külalised? „Päris kindlasti ei käi siin ainult hipsterid,” kummutab Bachmann eelarvamuse. „Meil käib väga mitmesuguseid inimesi ja see on suur pluss. Juba majalised on kõik väga erinevad – oluline on erilisus ja see, kuidas ettevõte Aparaaditehase konteksti sobib,” selgitab Bachmann.
Aparaaditehase tiim ei solvu, kui nende kultuuritehast tallinlaste Telliskiviga võrreldakse. „Meil on palju sarnast ja paljusid üritusi teeme koos,” kinnitab Pruul. „Aga tihti õhkavad ka külalised: teil on nagu Berliinis või New Yorgis!” Eestist ainsana kuulub Aparaaditehas Euroopa kultuuritehaseid ühendavasse liitu Trans Europe Halles. „Meiega ehk kõige sarnasem on Helsingi Kaapelitehdas,” arvab Pruul.
Tartu näite vastu on tundnud huvi teisedki Eesti linnad, kus soovitakse samalaadseid hooneid uuesti kasutusele võtta. „Aga selline initsiatiiv ei saa tulla linnavalitsusest, vaid ikka n-ö altpoolt. Inimesed ise peavad ära tundma kooskäimiskoha, kus neil oleks hea olla,” usub Bachmann. Samuti peab Pruuli sõnul arvestama, et vanade tööstushoonete tänapäevastamine on nii aja- kui ka rahamahukas. „Sovetiajal ehitatud tehasehoonete ehituskvaliteet jätab paljuski soovida,” sõnab ta. Linn on tegusale Aparaaditehasele omalt poolt vastu tulnud. Näiteks said nad Kastani tänavale vajaliku ülekäiguraja. Tööstus pole muide kvartalist kuhugi kadunud: sealsamas kõrval tegutseva Samelini jalatsivabrikuga on Aparaaditehasel hea klapp.
Kas Aparaaditehas on nüüd valmis? „Ei veel,” kinnitab Pruul. „Katsetamine alles käib.” Bachmann täiendab: „Püüame leida nii tehases kui ka lähikonnas järjest uusi kohti, võtta kasutusele põnevaid nurgataguseid. Et oleks huvitav ning saaks uusi ideid ja ruumi võimaluste piire või piiritust igati proovida.”"
"21.06.2020, 12:20",uudised,https://epl.delfi.ee/artikkel/90231247/poemagnaat-gross-vilistas-seadusele-kuni-see-riigikogus-lihtsalt-ara-muudeti,"Poemagnaat Gross vilistas seadusele, kuni see riigikogus lihtsalt ära muudeti","Jüri Ratase eelmine valitsus otsustas, et alkohol tuleb poodides silma alt ära peita. Nii ongi enamikes Eesti toidukauplustes seinad ja riiulid kerkinud kui müürideks, mis varjavad kõiki protsentidega jooke.
Kuigi suur osa kaupluseid – eraldi kiidetakse ametkondades Rimi, Selverit, Maximat, Prismat – võtsid uue korralduse pika hambaga vastu, tegid nad sellest hoolimata vajalikud väljaminekud. Täitsid seadust ja ehitasid poed ümber. „Oma kauplustes polnud üldse midagi teinud Oleg Gross. Ta tunnistas ka ausalt, et on algusest peale pidanud regulatsioone ebamõistlikuks ja polnud seetõttu sügiseks midagi ette võtnud,” ütleb tarbijakaitse- ja tehnilise järelevalve ameti (TTJA) peadirektor Kaur Kajak.
Sellal, kui teised täitsid seadust, keeldus Lääne-Viru kauplusemagnaat lillegi liigutamast. Ta sai ametnikele vastu vaielda, kuna erand lubas väikepoodnikele alkoholiriiuleid ka müüja selja taha. Milline pood on väike? Grossi seisukoht oli, et tema pood.
Näiteks Keilas on Grossi pood suurem kui sealne Maxima ja Rimi. Viimased nõuded täitsid, Gross aga mitte.
Seeasemel lootis Gross uuelt koalitsioonilt, et ta poed saavad ametnike ettekirjutistest vabaks.
„Koalitsioonis tehti otsus, et viga tuleb parandada,” ütleb riigikogu rahanduskomisjoni esimees Aivar Kokk (Isamaa). Tema dirigeeris seadusemuudatust, mis võeti kolmapäeval riigikogus vastu. Ja oligi Grossi mure murtud.
Väga kallis lause seaduses
Esialgne versioon seadusest oli tehniline ja üldse midagi muud. Esimese lugemise läbis riigikogus eelnõu, mis lubab koroonast sasitud kohalikel omavalitsustel arengustrateegia ja eelarve sügisel esitada. Teiseks lugemiseks pookis Kokk seaduse juurde alkoholiseaduse muutmise. „Ettepanekuid ikka tuleb,” kommenteerib riigikogulane ja lisab: „Alkoholiseaduse muutmise arutelud on pikalt olnud, juba eelmisel suvel tulid üles.”
Muutus alkoholiseaduse erand. Riik nõuab endiselt, et alkohol oleks kaupluses teistest kaupadest eraldi, see poleks ülejäänud müügisaalist märgatav ja tarbija ei puutuks jookidega vältimatult kokku. Veel nädal aega tagasi oli seaduses konks, et kui kaupluse müügisaal pole piisavalt suur, siis nõudeid täitma ei pea. Erandi õigustatust hindas iga kaupluse puhul TTJA.
„See niinimetatud mõistlikkuse mõiste andiski ametnikele sellise võimaluse, aga me teame, et ametnikud ei ole mõistlikud. Nemad mõistlikkuse mõiste keeravad nii nagu keegi tahab,"" rääkis Gross esmaspäeval ERR-ile ja jäi kindlaks, et seadusemuudatus riigikogus ka vastu võetakse. Kahe päeva pärast võetigi.
Muudetud seadus müügisaali suurusega jändama ei hakka. „Välja arvatud müügisaali see ala, kus asub kassaaparaat ja mis ei ole tarbijale ligipääsetav,” sätestab see uue erandi. Nüüd võib kasvõi pool poodi kriiskavalt alkoholi täis laduda, peaasi, et selle ees oleks lett ja kassaaparaat.
Või teisisõnu. Kui seni Gross hoidiski alkoholi poodides müüja selja taga, kuid pidi TTJA-ga kaupluse suuruse üle vaidlema, siis seadusemuudatus võttis ametnikelt argumendid ja andis võidu Grossile.
Seaduse muutmist vedanud Kokk põhjendab seda õigusselgusega. „Mulle meeldib see sõna õigusselgus. Ametnikud ei peaks ise tõlgendama seadust, vaid seadus peaks kirjas olema,” selgitab ta. Grossi kasu kohta tõdeb Kokk: „Nii ja naa.” Vaidlust TTJA-ga tõepoolest enam pole, kuid suurtes poodides on tema arvamist mööda Grossil nagunii vajalikud muudatused juba tehtud ja alkohol silma alt ära viidud.
Vahemärkuseks ütleb Kokk, et on kunagi ühes Grossi poes käinud. Kunagi ammu Põltsamaal.
Kokk kinnitab, et Gross teda seebitamas käinud ei ole. Seadus jäi tema õlgadele, kuna oli eelmises riigikogus majanduskomisjoni esimees, kus ka alkoholiseadust tehti. Kokal olid asjad hästi meeles.
Ta sõnul tuleb seadusemuudatust hoolikalt lugedes välja, et see läks poeomanikele hoopis karmimaks: inimene ei tohi ise enam leti taha alkoholile käsipidi ligi pääseda. „Poliitikat siin ei ole. Seadust on ju ainult ühe lausega täpsustatud. Kontrollijad on ise ka öelnud, et see tuleks teha täpselt selgeks,” kommenteerib Kokk.
Grossi kannatlikkus
„Võtsime teadlikult rolli, et me ei karista kedagi, sest nõue on uus, võib olla koormav ning tekitada palju küsimusi. Seaduses olid ju välja toodud mõisted: märgatavalt nähtav ja peab olema tagatud vältimatu kokkupuude alkoholiga. Kontrollimine jäänuks seega subjektiivsuse tasemele. Kuna kaupmeeste pahameel oli teada juba seaduse vastuvõtmise hetkest, siis püüdsime olla võimalikud leebed ja otsida koostöös parimat lahendust ja kompromissi” räägib TTJA peadirektor Kaur Kajak, kuidas amet alates eelmisest suvest, mil seadus kehtima hakkas, üle Eesti kauplusi kontrollis. Tänavu veebruariks oli kontrollitud 243 kauplust üle Eesti ja rikkumisi tuvastatud 120 korral. ""Rikkumisi me ei sanktsioneerinud, vaid andsime nendest ettevõtjatele teada, et saaksid need ise vabatahtlikult kõrvaldada,"" viitas Kajak.
Üks saririkkujatest oli Grossi ettevõte OG Elektra, millega riigiamet korduvalt kohtus ja: küsis, millal hakatakse seadust täitma. Ja sai ettevõttelt vastuseks vaid ähmaseid lubadusi.
Eelmise aasta augustis sai Gross riigiametnikega kokku, et alkoholimüügipiirangutest rääkida ja oli siiralt üllatunud, et seaduses on väikepoodidele erand. „Päriselt ka on selline säte? Ausalt või,” olevat ta ühe Päevalehe allika väitel öelnud.
Jaanuaris palus OG Elektra ettekirjutistele vastuseks ümarlauakohtumist TTJA-ga ja ministrite Taavi Aasa ja Tanel Kiigega. Veebruaris valmistas TTJA seaduse jõustamise kohta vahekokkuvõtte. Muuseas leiti, et seadust rikkuvates Grossi kauplustes on müügisaalides piisavalt ruumi, et saaks alkoholi panna eraldi alale ja müüja selja tagant ära.
Märtsis lubati teha ümberkorraldused kahekümne kolmes ettekirjutise saanud kaupluses ja anda ülejäänud 43 kaupluse kohta seisukoha TTJA-le 30. aprilliks.
„No nii kallal on tarbijakaitseamet, ta ei lase meil hingata. Kiri kirja otsa, 1. juunil, kohe peale koroonat tuli esimene hirmutav kiri jälle. See on lihtsalt üle mõistuse, kui ""agarad"", kui ""tublid"" nad on,"" rääkis Gross ERR-ile.
Koroonakriisiga palus OG Elektra ümberkorralduste tegemise peatada eriolukorra lõpuni. Juuni alguses vastasid nad TTJA-le, et riiulid ümberehituseks on Itaaliast tellitud ja esimesena ehitatakse ümber nende megamõõtmetega kauplus Rakvere Turu kaubamajas.
Grossi poe kontseptsioon on kogu aeg olnud, et kange alkoholi müük on toimunud müüa selja taga ja see on toimunud nii ka väikestes poodides.
""Ka meie taktika oli, et väikeste poodidega tegeleme eraldi, sest majanduslikult ja ruumi mõttes on neilt keerulisem nõuda sama, mida suurtelt poodidelt,” viitab Kajak.
15. juunil, kaks päeva enne seadusemuudatuse vastuvõtmist riigikogus, sai TTJA poeketilt OG Elektra kirja. Šahh-matt. Ettevõtte viitas ametnikele, et neile võidukas seadus läbis riigikogus teise lugemise. Kolmanda ja viimase lugemise õnnestumises oli Gross juba kindel.
Arvamust ei küsitud
„Mina ei kritiseeri poliitikuid. Eesti on parlamentaarne riik ja otsused teeb parlament,” sõnab Kajak. „Aga arusaamatust tekitab see, et kiiretele muudatustele ei eelnenud diskussiooni, suuremat debatti teemal, kas nõue töötab või ei tööta. Ehk pidanuks mõtlema selle üle, et teha erand väikestele poodidele,” lisab Kajak. Seaduse muutmisel keegi TTJA arvamust ei küsinud.
Sõna ei saanud ka sotsiaalministeeriumi asekantsler Maris Jesse. Ta teadnuks täpselt öelda, miks Koka sõnastatud õigusselgus seadusest puudus. Alkoholiseaduse väljatöötamise käigus oli terav debatt külapoodide ümber. „Mitu ruutmeetrit võiks pood olla, et nõuda alkoholi eraldamist muudest kaupadest?” meenutab Jesse mõned aastad tagasi riigiametnikke ja turuosalisi painanud küsimust. Ta sõnab, et nende jaoks oli see mõistlik piir 400-450 ruutmeetrit.
Aivar Kokk mäletab, et see mõistlik piir oli kuskil 500-700 ruutmeetrit.
MTÜ Eesti Väikekaupmeeste Liit (Grossi ja Meie poed) kirjutas eelmise aasta mais riigikogu majanduskomisjonile, et seadus võiks kehtima hakata poodidest, mis on suuremad kui 900 ruutmeetrit.
Ehk siis suuruse poolest kas poolteist, kaks või üle kolme rahvusooper Estonia talveaeda. Sõltub, kes defineerib. „Et ei tekiks liiga palju kemplemist müügipinna ruutmeetrite lugemisel, läks sisse seadusesse see mõistlikkuse mõiste. Selle tõlgendamisega on TTJA tegelenud,” tõdeb Jesse.
Ainus arvamus on seaduse juures Eesti kaupmeeste liidu oma, mis esindab selliseid poode nagu Maxima, Selver, Rimi jne. „Meie ei algatanud seadusemuudatust. Seda ajas väikekaupmeeste liit. Nägime seaduse sõnastust ja saatsime oma arvamuse,” ütleb kaupmeeste liidu tegevjuht Nele Peil. „Seda on ka näha, et ma kirjutasin selle kiiruga,” lisab ta.
Nende ettepanek oli, et erandile peaks ühe erandi siiski juurde tegema. Uus seadus ei tohiks külmkappe õlle ja siidritega müüja selja taha ajada, vaid need võiksid siiski müügisaalis olla. Selle mõttega Kokk ka nõustus ja lisas selle seadusemuudatuse seletuskirja.
Kuigi, suurtele kauplustele see muudatus nagunii midagi ei tähendanud. „Kaupmeeste liit ajalooliselt nagunii seda seadust ei toetanud. Aga meie poed viisid end seadusega vastavusse. Tarbijakaitsel olid väikekaupmeestega vaidlused ülevad. Meie leppisime kokku, et täidame reegleid.
Gross ja [Meie poe keti omanik Rein] Reinvee soovisid seda seadust,” ütleb Peil.
Kuigi Peil rõõmustab, et muudetud seadus ei anna enam põhjust TTJA ja kaupluste vahel vaielda, on selles siiski kapaga tõrva. Kui alkoholiseaduse eelmises versioonis oleks väikepoe definitsioon selge olnud, saanuks mitmed poed raha kulutamata jätta ja alkoholimüügipiirangud teisiti lahendada. „Küsimus jääb, et kas keegi tegi 2018. aastal ebamõistlikke kulutusi,” tõdeb Peil.
Kokk tunnistab, et isiklikult ta Maris Jessega või mõne muu riigiametnikuga seaduse tarbeks ei suhelnud. Ent selle jaoks on ta sõnul selge põhjendus – kuna valitsuskoalitsioon selle seaduse otsustas ära muuta, oli sotsiaalminister Tanel Kiik ka kõigega kursis."
"04.09.2019, 00:10",arvamus,https://epl.delfi.ee/artikkel/87324973/juhtkiri-aaviksoo-on-savisaarelt-mondagi-oppinud,JUHTKIRI | Aaviksoo on Savisaarelt mõndagi õppinud,"6. jaanuar 2011 oli Keskerakonna toonase juhi Edgar Savisaare jaoks väike pidupäev. Partei „tõekomisjon” jõudis järeldusele, et kapo väited idarahaskandaali kohta pole kinnitust leidnud. Savisaar oli juba siis puhas kui prillikivi.
Ajaloo iroonia ei lähe ilmselt kaduma neile, kes jälgivad Tallinna tehnikaülikooli (TalTech) Ragnar Nurkse instituudis projektiraha väidetava väärkasutamise pärast puhkenud skandaali. Pärast juhtumi avalikkuseni jõudmist (viis kuud pärast esmase info laekumist) moodustas TalTech süüdistuste uurimiseks komisjoni. Omaenda komisjoni.
TalTechi enda „tõekomisjoni” järeldused polnud muidugi teadlastele kohaselt sugugi nii mustvalgelt puhtaks pesevad kui kunagiste Keskerakonna naljameeste omad. Füüsikust rektor Jaak Aaviksoo teab, et kõik meie ümber on suhteline. Eks midagi vist tõesti olnud. Aga kui tõsist? Aaviksoo võrdluses polnud tegu mitte joobnuna 140 km/h kihutamise, vaid pigem punase tulega üle tee minekuga.
Need, kes jälgivad skandaali arengut teistest vaatepunktidest, võivad näha ka teistsuguseid suhteid. Aaviksoole avaliku kirja saatnud endised tehnikaülikooli rektorid ja professorid peavad tema käitumist inetuks valetamiseks. Pikka aega ise Ragnar Nurkse instituuti juhtinud professor Rainer Kattel jällegi kaitseb tänases Eesti Päevalehes Aaviksood. Tema sõnutsi on pettusesüüdistus täiesti alusetu.
Rektor ise rõhutab vajadust teadlasi surve eest kaitsta. Just selles valguses tulebki hinnata nii „tõekomisjoni” tegevust kui ka tehnikaülikooli ülejäänud kommunikatsiooni. See pole siiras, vaid meenutab ringkaitset. Komisjon tahab, et teda usutaks igasuguste tõenditeta. Aaviksoo ise intervjuusid ei anna, vaid eelistab esineda monoloogi vormis. Mitte kõik tema väited ei näi pärast ajakirjanike kontrolli vett pidavat.
Juhtumit uurib nüüd ka prokuratuur. Viis kuud tagasi oleks sõnumitooja Keegan McBride’i teabele adekvaatne reageerimine asjade nii inetu pöörde ära hoidnud. Praegu näib TalTech endiselt uskuvat, et kui piisavalt vett segada, küll siis muutub tõde mööduvas ajas nii suhteliseks, et viimaks pole teda võimalik mõõtagi. Eesti teadlaste maine väärib paremat."
"10.06.2020, 16:31",arvamus,https://epl.delfi.ee/artikkel/90134195/noor-neiu-ekre-le-laste-ja-noorte-vaimne-tervis-ei-ole-poliitiline-mangukann,Noor neiu EKRE-le: laste ja noorte vaimne tervis ei ole poliitiline mängukann,"Aastatel 2006-2016 suri enesetapu läbi 101 alla 20-aastast last ja noorukit. Seda, kui palju oli alla 20-aastaste ebaõnnestunud enesetapukatseid, ei ole teada. Küll aga sooritatakse iga enesetapu kohta hinnanguliselt 25 enesetapukatset, seega võime oletada, et aastatel 2006-2016 sooritati alla 20-aastaste laste ja noorukite poolt enam kui 2000 enesetapukatset, st enam kui 200 katset aastas.
Sel aastal on enesetapu sooritanud juba 7 alaealist. 1:25 suhte järgselt võib oletada, et hinnanguliselt on enesetapukatse teinud selle aasta esimese viie kuu jooksul umbes 175 alaealist.
Enesetapp või enesetapukatse on üldjuhul korralikult ravimata psüühikahäire tagajärg. See tähendab seda, et suitsiid on ennetatav varajase sekkumisega ning psühhiaatrilise abi kättesaadavaks tegemisega.
Ideaalses maailmas saaks laps või noor oma vanematele rääkida oma kurvameelsusest ja süngetest mõtetest. Kuid just nagu täiskasvanud tihti ei soovi oma lähedasi oma muredega „koormata“, ei soovi lapsed oma vanemaid muretsema panna. Mõni laps võib karta, et vanemad saavad tema peale kurjaks, mõni võib karta, et ema hakkab nutma ja mõni võib karta, et vanemad ei usu, et tema mure nii tõsine oleks, et oleks psühhiaatrit vaja.
Sellisel juhul oleks väga hea, kui laps saaks oma murest rääkida koolipsühholoogile, kes saaks aidata vanematega suhtlemisega. Koolipsühholooge on aga meil samuti vähe. Tavaliselt töötavad nad koolides osalise tööajaga ning enamustes koolides neid üldse ei töötagi.
Seetõttu võibki noor lõpuks abi otsida psühhiaatrilt, kes kahjuks ilma vanema nõusolekuta ei saa seaduse järgselt noort isegi vastu võtta. Nõnda võibki noor üldse ilma abita jääda ning psüühikahäire süveneda. Nagu igat teistki haigust, on ka psüühikahäireid kergem ravida esimeste sümptomite ilmnemisel ja raskem ravida haiguse süvenemisel. Mida rohkem abi pakkumisega oodata, seda rohkem suureneb nii suitsiidirisk kui ka isiku ravikulud.
Iga teine eriarst, kaasa arvatud günekoloog ning dermatoveneroloog (naha- ja suguhaiguste arst), saab võlaõigusseaduse järgselt ise otsustada, kas piiratud teovõimega isik on piisavalt küps oma haigust ja ravi mõistmaks. On täiesti arusaamatu, miks psühhiaatrile need õigused ei laiene.
Muidugi ei oska EKRE oma vastasseisu põhjenduseks tuua muud, kui järjekordset demagoogilist juttu selle kohta, kuidas psühhiaatrid hakkavad noorte soovahetust organiseerima või vanemate seljataga antidepressante ja rahusteid välja kirjutama.
Meditsiinilised sekkumised nagu hormoonravi ja soo korrigeerimise operatsioon on Eestis seadustega reguleeritud ning alaealistele selliseid sekkumisi ilma vanema nõusolekuta ei tehta. Psühhoaktiivseid ravimeid ei kirjutata alaealisele välja ilma vanemat teavitamata.
Laste ja noorte vaimne tervis ei ole poliitiline mängukann, mida kasutada oma valijaskonna eksitamiseks ja hirmutamiseks häälte teenimise nimel. Riigikogu liikmetel on siiski vastutus teha otsuseid, mis on informeeritud ning põhinevad tegelikul olukorral riigis.
Praegune olukord on see, et psühhiaatriline abi on asjatult kättesaamatu lastele ja noortele, kes ei julge või ei saa oma vanematega rääkida, kellel on vägivaldsed vanemad või kelle vanemad ei usu tõenduspõhisesse meditsiini. Eriti ränk on see, et praegune seadus nõuab abi osutamiseks mõlema vanema nõusolekut. Psühhiaatri vastuvõtult vastassoo esindajana kojutulek ning vanemate selja taga psühhiaatri poolt väljakirjutatud rahustite krõbistamine ei vasta reaalsusele ning selliste näidete kasutamine seaduseelnõu sotsiaalkomisjoni päevakorda mittevõtmise nimel on alatu.
Kui oled alaealine ning mures enda või lähedase vaimse tervise pärast, võid pöörduda otse oma vanema, perearsti, koolipsühholoogi või muu usaldusväärse täiskasvanud inimese poole.
Võid helistada ka ööpäevaringselt Lasteabile numbril 116 111 (välismaalt helistades +372 600 4434). Kui Sa helistada ei soovi, siis on võimalik rääkida töötajaga ka chatis lasteabi.ee lehel.
Kui Sa oled kogenud vägivalda või oled mures oma lähedase pärast, võid helistada ööpäevaringselt Ohvriabi kriisitelefonile 116006. Lehel palunabi.ee on võimalik rääkida chatis ohvriabitöötajaga.
Kui tunned, et Sinu elu või kellegi teise elu on ohus, siis palun helista hädaabinumbril 112."
"14.08.2020, 08:03",kultuur,https://epl.delfi.ee/artikkel/90711025/kultuuribiit-korraldaja-tonno-piigli,KULTUURIBIIT | Korraldaja Tõnno Piigli,"Sack von Soundi nimelisel festivalil esinevad Kadri Voorand 3D, Kristjan Järvi ja NOEP koos orkestriga, Rita Ray, Pop’n’Rock’n’Jazz kontserdiga Maarja, Sal-Saller ja Tafenau, 2 Quick Start, Saku kohalikud noortebändid ning Puuluubiga ka Saku Mandoliinid, segakoor Tuljak ja rahvatantsijad. Festivali korraldaja on Saku Valla Kultuurikeskus.

Muusikavaliku kohta ütleb Tõnno Piigli järgmist:
1.) Seal “Prayer of Dying”
See on olnud läbi aegade üks lemmikuid. Juba alates esimestest plaatidest 1990. algusest. Seali hääles ja muusikas on mõnus unelev kargus.
2.) Noep & Sander Mölder feat. Üle-Eestiline Noorte Sümfooniaorkester “San Francisco”
See lugu tuleb esitusele Sack von Sound festivalil ja mul on hea meel, et lisaks organiseerimisele olen ma ka esinevate muusikutega lava jaganud. Esimest korda jagasin NOEPiga lava 2015. aastal Eesti Muusikaauhindade galal, kus sain ÜENSOt dirigeerida ja NOEPiga koos live's “Jennifer Lawrence'it” teha.
3.) Micheal Buble feat. Nelly Furtado “Quando Quando”
See lugu on vaieldamatu lemmik – parim seade, mis sellest loost tehtud. See on lausa perekondlikult lemmik, ka lapsed on varasest noorusest seda lugu nautinud. Seade on teinud David Foster ja siin on kõik 100% paigas. Olen sellise muusika suur nautija ja ka ise orkestriga kõikvõimalikke seadeid ja produktsioone teinud.
4.) The Doobie Brothers “Long train running”
See on vana, aga väga hea lugu, millele on tehtud maitsekas remaster 2005. aastal.
5.) Genialistid “Anna mulle end”
Lihtsalt suurepärane eesti rock, mis paneb peo kohe käima, kui seda kuskil seltskonnas lasta. Suurepärane Eesti bänd. Kohe kahju, et ei tulda kasvõi üheks kontserdiks kokku.
6. ) Esto Libre “Küla kuuleb”
Vahepeal tuleb ise teha midagi muud ka – siin on bänd, kus mängin. “Küla kuuleb” on Veljo Tormise kooriseade, tegin sellest omamoodi seade ja loo. See on trummarile paras peavalu, sest seal on 11 erinevat tempot ja rütmi. Loo on salvestanud Elmu Värk, kes on hinnatud vanakooli tegija. Humoorikas on see, et pidime Linnahalli stuudios selle kolm korda otsast lõpuni läbi mängima.
7.) Debussy “Clair de Lune”
Kuigi loo pealkiri tähendab tõlkes kuuvalgust, kuulan seda hommikuti pärast laste kooli viimist ja tööle sõitmisel. See lugu teeb isegi sombuse ilma paremaks.
8.) Fatboy Slim “Where U Iz”
See on väga lahe funkilik lugu, mille peale läheb jalg läheb kohe tatsuma. Kuulan lisaks sellele ka näiteks briti elektroonilise muusika koosseisu Rudimentalit.
9.) Vaiko Eplik ja Eliit “Nelgid”
Vaiko Eplikul on väga palju head muusikat ja naudin tema helikeelt ja muusikalist arengut, mis igas tema loos on. ""Tapeeti” tema muusikas ei leiagi. Oleme EBS kammerkooriga teinud sellest loost oma versiooni, Vaiko hittidest koostanud aga Üle-Eestilise Noorte Sümfooniaorkestriga koostöös mahuka kava Tallinna Merepäevade raames. Väga nauditav kogemus!
10.) Karen Souza “Every Breath You Take”
Suure Stingi muusika austajana meeldivad mulle ka uued ja lahedad versioonid tema lugudest. Karen Souza on teinud kolm plaati kuulsate lugude töötlustest ja tema muusikat lastakse ka Eestis bankettide, hotellide fuajeede, salongide taustaks. Kui poleks olnud viiruse levikut, oleksime suurepärast Karen Souzat koos ansambliga näinud ka Sack von Soundil. Küll aga loodame, et ta saab meile külla tulla järgmisel aastal."
"28.08.2018, 00:05",sport,https://epl.delfi.ee/artikkel/83478199/tsurkad-i-vs-i-kartulid-tuli-rahvuste-vahel-havitas-mm-il-saksamaa-jalgpallikoondise,Tsurkad vs. kartulid. Tüli rahvuste vahel hävitas MM-il Saksamaa jalgpallikoondise,"Tänavusel jalgpalli MM-il üllatuslikult juba alagrupiturniiri järel välja langenud Saksamaa koondis olevat põrunud eeskätt seetõttu, et meeskonnas käis kõva käärimine erinevate rahvusgruppide vahel.
Tihti jalgpalli-infoga esimesena avalikkuse ette tulev ajaleht Bild teatas nüüd, et Saksamaa rahvusesindus oli jagunenud kahte leeri: sakslasteks ja välismaalasteks. Omavahel kasutati ka halvustavaid hüüdnimesid.
Ühe leeri juhtfiguurideks olid türklased Mesut Özil ja İlkay Gündoğan ning Ghana päritolu Jérôme Boateng. Mäletatavasti jäi Özil kriitikute hambusse juba MM-i ajal ning hiljem koondisekarjääri lõpetades süüdistas ta alaliitu isegi rassismis.
Nn pärissakslaste leeri juht oli aga Müncheni Bayerni tähtmängija Thomas Müller ning tema peamine mõttekaaslane samuti Bayernis palliv Mats Hummels.
Müller ja tema liitlased olevat naeruvääristanud välismaalasi, sest nad kõik kandsid väga kalleid riideid, eelistasid ülikalleid autosid ning kuulasid hiphoppi. Teist nahavärvi koondisekaaslasi kutsuti isekeskis tsurkadeks. Kallite vidinate tõttu oli kasutusel ka hüüdnimi bling-bling.
Välismaalased omakorda kutsusid vastasleeri esindajaid solvavalt kartuliteks. Just sellist hüüdnime kasutavad Saksamaal elavad türklased ka põlissakslaste kohta.
Bildi teatel olid mõlemad rivaalitsevad leerid solvunud peatreener Joachim Löwi peale. Ühte poolt häiris, et koondisest jäeti välja Senegali päritolu Manchester City mängumees Leroy Sané, teisi aga Bayerni ründaja Sandro Wagneri eemalejäämine.
Siiski oli ka tiimis neid mängijaid, kes said vastasleeriga hästi läbi. Tuneeslasest isa ja sakslasest ema järeltulija Sami Khedira oli aina enam saksastunud ja igasugused kulinad kõrvale jätnud. 31-aastase palluri juures oli muutus aset leidnud suhteliselt hiljuti. 24-aastane põlissakslane Julian Draxler pidi jällegi olema rohkem kallite vidinate mees.
Vahetult pärast MM-i kirjutas Bild, et Saksamaa koondise altminek oli tingitud ka sellest, et vutimehed mängisid öö läbi arvutimänge. Olukord olevat olnud nii hull, et Löwil tuli aeg-ajalt meeskonna hotellis internet välja lülitada."
"16.11.2015, 12:12",valismaa,https://epl.delfi.ee/artikkel/72966585/maailm-naitab-napuga-molenbeekile,Maailm näitab näpuga Molenbeekile,"„Jälle Molenbeek.“ Sint-Jans-Molenbeeki omavalitsus on möödunud kuudel ja aastatel seoses erinevate terrorirünnakutega taas kõne alla tulnud. Kas siis Süürias käinute pelgupaigana või baasina uutele terroritegudele, vahendab Het Nieuwsblad.
Rünnak Madridis
2004. aastal viibis üks Madridi terrorirünnaku toimepaijaist Molenbeekis. Youssef Belhadj vahistati seal ja mõisteti Hispaanias 12 aastaks vangi. 2004. aasta 11. märtsil rongides plahvatanud pommid tapsid 191 inimest. Vigastada sai 2050 inimest.
Rünnak juudi muuseumi vastu
Teine terrorist, kes Molenbeeki baasina kasutas, on Mehdi Nemmouche, kes ründas 2014. aasta 24. mail Brüsseli juudi muuseumi. Ta lasi seal maha kolm inimest ja haavas raskelt neljandat.
Rünnak kaubanduskeskuses Pariisis
Amédy Coulibaly, kes tulistas jaanuaris inimesi surnuks juudi kaubanduskeskuses Pariisis, ostis oma relvad arvatavasti Molenbeekist.
Nurjatud rünnak Verviers’s
2015. aasta jaanuaris Belgias Verviers’s nurjatud rünnaku taga olnud aju elas samuti Molenbeekis. Poepidaja poeg Abdelhamid Abaaoud lahkus 2014. aasta alguses Süüriasse ning meelitas ka oma 13-aastase venna Younesi rindele. Süürias pani Abdelhamid toime julmusi. Kui julgeolekuteenistused rünnaku Brüsseli politsei vastu nurjasid, selgus, et Abaaoud oli algataja. Islamiriik nimetas teda oma ajakirjas kangelaseks.
Nurjatud rünnak Prantsuse kiirrongis
Ka Ayoub al-Khazzani, kes oli varem sel aastal Prantsuse kiirrongis TGV toimunud nurjatud rünnaku taga, käis Molenbeekis mošees.
Rünnak Afganistani välikomandöri vastu
Kaks päeva enne 11. septembri rünnakuid USA-s lahkusid Molenbeekist Afganistani välikomandöri Ahmad Shah Masoudi mõrvajad. Meest tunti Talibani peamise vastasena ning ta tapsid Osama bin Ladeni ülesandel kaks ajakirjanikuna esinenud isikut.
Belgia justiitsministri Koen Geensi sõnul on selle probleemiga liiga kergekäeliselt ümber käidud. „Möödunud 20 aastaga on palju valesti läinud getode tekkimise, multikultuurilisuse ja hariduse mõttes. Liiga vähe on uuritud relvakaubandust ja pisikuritegevust Molenbeekis,“ ütles Geens. Nende faktorite tõttu on radikaliseerunud noored ja terroristid Molenbeekis pelgupaiga leidnud."
"11.12.2015, 00:10",kultuur,https://epl.delfi.ee/artikkel/73171659/muuseum-on-kasulik-meelelahutus,Muuseum on kasulik meelelahutus,"Eesti Päevalehe vestlusringis räägivad tervishoiumuuseumi näituse „Avameelselt sinu kehast” kuraator Ülle Kask, ajaloomuuseumi näituse „Riik malelaual. Saksa okupatsioon Eestis 1941–1944” kuraator Olev Liivik, Eesti vabaõhumuuseumi püsiekspositsiooni „Paljurahvuselise Eesti Keskus: Setu talu ja peipsivene maja” kuraator Merike Lang ja Tallinna linnamuuseumi näituse „Külmetav kirjanik” kuraator Kairi Tilga. Kõik need näitused kandideerivad tänavu iga-aastasele tunnustusauhinnale Muuseumirott.
Ü. K.: Kindlasti. See huvi on vastastikune. Eesti muuseumid on palju pingutanud, et külastajate huvi pälvida ja hoida ning külastajad oskavad seda ka hinnata. Kuigi meie püsinäitused on mitmekeelsed ja tore on muuseumides näha ka külalisi kaugetest maadest, on paljude muuseumide põhikülastajad ikka Eesti inimesed.
O. L.: Kui vaadata statistikat, siis ei ole üldse kahtlustki, et eestlane on n-ö muuseumiinimene. Samas tuleb tunnistada, et meil on väikese rahvaarvu kohta väga palju muuseume ning suurema osa muuseumide külastajanumbrid on tagasihoidlikud ehk kõikjale külastajaid ikkagi ei jagu.
Ü. K.: Tänapäeva muuseumides on kõik need kolm komponenti olemas ehk muuseum võiks olla professionaalselt ja maitsekalt kujundatud harivat meelelahutust pakkuv asutus, mis kaldub hariduse poole. Eesti muuseumide haridusprogrammid on märkimisväärselt head. Suur osa külastajaid käib muuseumides eelkõige meelt lahutamas või lihtsalt esteetilist naudingut saamas. Ja see on kasulik meelelahutus, mis loodetavasti jääb kauaks meelde ja innustab ka edaspidi muuseumikultuuri tarbima.
M. L.: Tänapäeva muuseum on kõik see kokku. Kõik muuseumid tegutsevad vaba aja sisustajana ja inimestel on valida, kas nad tahavad seda sisustada õppimise, kunsti nautimise või lihtsalt lõbutsemisega. Muuseumid on võimelised seda kõike ka ühel ajal pakkuma. Peale selle on muuseumid ka teadusasutused, sest kõik siin tehtav on teaduslikult põhjendatud. Muuseumide suurim trump on usaldusväärsus.
K. T.: Vahel tundub, et muuseum on muutunud pigem äriks ja kõikvõimalikud statistilised numbrid on saanud kvaliteetsest sisulisest tööst olulisemaks. See, kes teeb kõvemat kampaaniat, seda ka teatakse. Arvan, et muuseumi üks olulisemaid avalikkusele suunatud funktsioone on ikkagi olla harija, vahendaja ja tõlgendaja.
M. L.: Näitus peab külastajat kõnetama, pakkuma dialoogivorme, tähtis on kaasamine. Idee peab külastaja peal töötama.
2015. aasta parima püsiekspositsiooni kategoorias kandideerivad
Eesti ajaloomuuseum „Riik malelaual. Saksa okupatsioon Eestis 1941–1944”
Eesti tervishoiumuuseum „Avameelselt sinu kehast”
Eesti vabaõhumuuseum „Paljurahvuselise Eesti Keskus: Setu talu ja peipsivene maja”
2015. aasta parima näituse kategoorias kandideerivad
Eesti kunstimuuseum „Vaikus on kuldne. Ilmar Laaban ja eksperimendid helis ning keeles”
Eesti loodusmuuseum „Öised tiivulised”
Tallinna linnamuuseum „Külmetav kirjanik” (2015. aasta aprillist septembrini)"
"17.03.2021, 06:30",sport,https://epl.delfi.ee/artikkel/92860223/tilga-tormihoiatus-nazarovi-imekiired-jalad-sprinterite-tous-ja-ponevad-arvumangud,"Tilga tormihoiatus, Nazarovi imekiired jalad, sprinterite tõus ja põnevad arvumängud","1. Tilga tulemus ja potentsiaal
Mis alal on Eesti kergejõustiklased kõige kõvemad? Seitsmevõistluses. Karel Tilga viis USA üliõpilasliiga (NCAA) finaalis triumfeerides oma margi 6264 punktini ja jõudis maailma kõigi aegade edetabelis 25. kohale. Eespool on kolm eestlast: 9. Erki Nool (6374), 12. Mikk Pahapill (6362), 24. Maicel Uibo (6265). Esisajast leiame eestlasi üheksa. Kümnevõistluses mahub eestlasi saja hulka kuus, odaviskes kolm, kettaheites kaks.
Tilga oli vahepeal justkui Loch Nessi koletis: tema võimetest räägiti palju, kuid otsest tõendit justkui polnud. Tilga seitsmevõistluse isiklik rekord paranes 245 punkti võrra. Milline potentsiaal on kolm aastat tagasi Götzises 8101 punkti kogunud Tilgal kümnevõistluses? Pakume väikese arvumängu, järjestades mainitud mehed ja teised tegevsportlased väljas lisanduvate alade (400 m, kettaheide, odavise) rekordite punktisummade alusel: Nool (2689), Pahapill (2588), Tilga (2566), Johannes Erm (2528), Janek Õiglane (2541), Uibo (2464), Risto Lillemets (2424).
Nii et Tilga on pigem kümne- kui seitsmevõistleja. EM-il andnuks 6264 punkti Kévin Mayeri järel hõbemedali. „See on ju hoopis teine võistlus, teine areen ja teised konkurendid. Kes teab, mis seal oleks juhtunud,” arutles Tilga. „Natuke on ikka kahju, aga midagi ei ole teha – olen valel pool ookeani. Ma olen alles 23-aastane, kui see ülikooli elu läbi saab. Jõuan veel küll nendel võistlustel käia.”
Muide, Tilga ei saa Eesti olümpiakomiteelt toetust, värske tulemus seda automaatselt ka ei taga, kuid kindlasti on andnud otsustajatele kõvasti mõtteainet.
2. Nazarovi läbilöök sprindis
Sprindile panustanud Karl Erik Nazarovi kontosse jäi kolm rahvusrekordit (60 m sprindis 6,63 ja 6,62, 60 m tõkkesprindis 7,74) ning EM-il finaali jõudmine ja seitsmes koht. Tundub, et temast saabki lühemate distantside mees. „Suvel keskendun põhiliselt 100 m ja 110 m tõkkejooksule,” avaldas Liivi Eeriku hoolealune plaani.
Suvel ootab Nazarovit U23 EM, siledas sprindis oli ta talvel omavanuste hulgas eurooplastest kiireim, tõketega distantsil kaheksas.
3. Lillemetsa viies koht EM-il
20-aastane teivashüppaja Eerik Haamer tuli 2018. aastal Jarko Koorti juhendamisel U18 EM-il pronksile. Nüüd tuli uus arenguhüpe: tehnika paremini paika saanud Lõuna-Dakota ülikoolis õppiv Haamer viis isikliku rekordi tänavu 5.42-lt 5.60-ni ja sai NCAA finaalis neljanda koha. „Suvel on plaanis Eestit U23 EM-il edukalt esindada ja NCAA meistrikatel korralik tulemus teha,” sõnas maailma hooaja edetabelis 32. kohal olev Haamer. Nooremaid on eespool ainult üks, Eesti sportlastest on läbi aegade kõrgemale hüpanud üksnes rekordimees Valeri Bukrejev.
5. Tõkkesprinterite esiletõus
8. Klaubi medal
Oli ka murelikke noote, sisehooajal oli mitu mitmevõistlejat traumaga audis. Maicel Uibo ja Janek Õiglane pidid vastavalt tagareievigastuse ja parema labajala keskpöia lodiluu ülekoormuse tõttu sise-EM-ist loobuma. Johannes Erm väänas USA-s kaugushüppes jalga ja jäi NCAA finaalist eemale. „Paranen tasa ja targu. Taastumisaeg peaks olema kuus nädalat, seega aprilli keskel saan jälle täiega trenni teha,” usub Erm. Ka Uibo ja Õiglane kavatsevad kevadel võistelda. Vahele jäi sisehooaeg vigastuse tõttu Kristjan Rosenbergil ja poolikuks Taavi Tšernjavskil.
10. Hausenbergi otsus
Paljud on Hans-Christian Hausenbergile soovitanud keskenduda mitmevõistluse asemel kaugushüppele. Siiani ajas ta vastu, aga talvel langetas otsuse: lähiaastatel mitmevõistlust ei tee. Valiku tegi ta seitsmevõistluse ajal ja otsus jõustus kohe, nii et 1000 meetrit jättis isikliku rekordi graafikus liikunud Hausenberg jooksmata. Tõtt-öelda on ta viimasest 15 alustatud mitmevõistlusest 1000 või 1500 jooksu finišisse jõudnud ainult neljal korral. Sestap ongi maailma reitingus mitmevõistluses alles 471., aga kaugushüppes 67. kohal."
"19.05.2016, 17:30",valismaa,https://epl.delfi.ee/artikkel/74574779/rootsi-saatis-valja-luuramises-kahtlustatud-vene-lennuki,Rootsi saatis välja luuramises kahtlustatud Vene lennuki,"Vene lennukile oli antud diplomaatiline luba Rootsis maandumiseks, kuid kolmeks nädalaks antud loa kehtivus lõppes samal päeval, kui lennuk Põhja-Rootsi Kirunasse saabus. Venemaa saatkond oli taotlenud uut diplomaatilist luba aprilli lõpuni, kuid taotlust ei rahuldatud. Dagens Nyheteri teatel oli põhjuseks see, et Rootsi riigikaitsevõimud pidasid seda luurealaseks riskiks, vahendab Yle Uutiset.
Diplomaatiliste reeglite järgi oleks lennuk pidanud Rootsist lahkuma 48 tunni jooksul ehk pühapäeva, 17. aprilli hommikuks. Laupäeval teatas Venemaa saatkond aga, et lennuk ei saa Rootsist lahkuda.
Saatkonna teatel oli piloodi kombinesooniga tehniline probleem, mida oli väidetavalt vaja kõrgel õhus kontrollida. Rootsi kaitsevägi andis lennukile loa jääda maa peale paigale esmaspäeva, 18. aprilli hommikuni.
Kui lennuk ei lahkunud, küsis Rootsi kaitsevägi Venemaalt selgitust. Rootsi kaitsevägi seadis ka kahtluse alla piloodi kombinesooni kontrollimise vajaduse kõrgel Rootsi õhuruumis. Venemaale pakuti tehnilist abi. Rootsi kaitseväe kannatus katkes teisipäeva lõunaks. Lennukil kästi viivitamatult riigist lahkuda. Vene saatkond vastas, et lennuk saab lahkuda alles reedel, 22. aprillil. Lõpuks lahkus lennuk sellest päev varem.
Ajalehe teatel testisid Rootsi ja teised riigid piirkonnas arenenud relvasüsteeme. Allikate teatel oli kavas läbi viia ülisalajasi raketikatsetusi just nende nädalate ajal, kui Venemaa taotles M-55 Geophysicale diplomaatilist luba Rootsis viibimiseks. Katsetusi siiski läbi ei viidud."
"30.03.2016, 00:10",arileht,https://epl.delfi.ee/artikkel/74079609/raha-ei-joua-meile-vaid-5-baltimaadesse-investeeritud-summadest-tuli-eestisse,Raha ei jõua meile: vaid 5% Baltimaadesse investeeritud summadest tuli Eestisse,"Võrreldes 2014. aastaga suurenes ettevõtete üleilmne ülevõtmistehingute maht mullu 56% ehk 3,9 triljonile eurole. Agentuuride märgatud tehinguid tehti 17 485.
Ent Baltimaad liikusid üleilmse trendiga vastuvoolu: aastaga vähenes tehingute maht 46% ehk 558 miljoni euroni. Arvesse lähevad ainult tehingud, mille summa on avalikustatud. Baltimaades aga kipub avalikustamine kahjuks olema pigem erand kui reegel. Tehinguid mullu Eestis siiski tehti, ent nende arv vähenes 19% ehk 48 tehinguni. Kokkuvõttes oli Eesti osa Baltimaades tehtud ettevõtete ülevõtmis- ja ühinemistehingutes siiski kaduvväike – kõigest 5%, selgub täna avaldatud Raidla Ellexi ja Merger Marketi koostöös valminud Baltimaade ühinemis- ja ülevõtmisuuringust. Kokku on Ellexil infot umbes 110 mullu Eestis sõlmitud tehingu kohta.

Miks Eestis siis tehinguteni ei jõuta?
„Põhjusi maksab otsida sealt, et mõni inimene arvab, et Eesti majanduses on vaja vaid peenhäälestamist, teise arvates on vaja strukturaalseid reforme,” selgitas Raidla Ellexi ülevõtmistehingute üksuse eest vastutav vandeadvokaat Sven Papp Eesti mullust tehinguvaesust.
Kui piltlikult kirjeldada, siis meenutab olukord seika raamatust „Alice Imedemaal”, kus Alice küsib kassi käest, kumb tee valida. Kass selgitab, et see sõltub sellest, kuhu tahad välja jõuda. Alice vastab, et tal on ükskõik, kuhu ta välja jõuab. Kass ütleb, et siis ei ole tähtis, kuhupoole lähed.
Eesti teadus- ja arenduskulud on praegu ligi 100 miljonit eurot väiksemad kui kolm aastat tagasi, tööstustoodangu eksport on kolm viimast kvartalit vähenenud, ettevõtete uute toodete ja teenuste müügitulu on väiksem kui neli aastat tagasi, investeeringud teadus- ja arendustegevusse on viis kvartalit järjest vähenenud, selgus majandus- ja kommunikatsiooniministeeriumi 2016. aasta uuringust. Töökohti kaob rohkem, kui neid luuakse.
„Eestit on negatiivselt mõjutanud ka Soome turu kehv olukord,” nentis Ellexi partner Raino Paron.
„Kõige dramaatilisem on see, et eelmisel aastal on Baltikumi investeeritud summadest vaid 5% tulnud Eestisse. See on karm tõde,” hindas Papp.
Juba 2013. aastal hakkasid suured välisfirmad Eestist välja tõmbuma. Mõju avaldasid Venemaa ja Ukraina sündmused, kuid eelkõige sai välisettevõtjatele selgeks, et Eesti turg on väga väike. Väliskapital ei näe siin perspektiivi.
„See annab rahvuslikule kapitalile võimaluse, kuid pigem võiks rahvuslik kapital investeerida millessegi uude, selle asemel et osta välismaiste ettevõtete mahajäävat vara,” arutles Papp.

Maripuu loodab, et tehinguaktiivsust hakkavad suurendama erakapitalifondid. „Eesti on struktuursete muutuste teel. Kiire palkade tõus sunnib järjest enam suure tööjõukuluga tööstust koomale tõmbama,” sõnas ta. „Siin on oluline uute tehnoloogiate kasutuselevõtu soodustamine.”
Tehingute mahu languse Eestis ja teistes Baltimaades tingis eelmisel aastal eelkõige esimese poolaasta vähene tehingute aktiivsus. Teisel poolaastal olid Eesti M&A nõustajate tiimid üldjuhul piisavalt hõivatud. Suurte tehingute tsüklilisust on aasta lõikes raske hinnata, sest nende ettevalmistus võtab aega. Näiteks sõlmisid meie kliendid 2014. aasta lõpus palju tehinguid ning So-
raineni meeskond oli eelmise aasta alguses hõivatud nende tehingute lõpuleviimise ja uute ettevalmistamisega.
Loodetavasti kujuneb käesolev aasta Eesti M&A turul huvitavaks. Oluliselt on kasvanud erakapitali fondide aktiivsus. M&A kõrval on üks äri kasvu mootoreid ka raha kaasamine börsi kaudu (IPO-d). Juba aastaid on Eestis olnud tõeline IPO põud, mis nüüd on murdumas. LHV on oma IPO plaanist juba teatanud ja loodetavasti tuleb lisa.
Eelmise aasta lõpus ja käesoleva aasta alguses on Eestis olnud keskmisest märgatavalt suurem tehinguaktiivsus. Toimunud on mitu olulist suurtehingut (Adven, Eesti Gaas, Starman). Sel aastal toimub Eestis tõenäoliselt veel üks-kaks suurtehingut ja üldine tehinguaktiivsus püsib positiivse globaalse fooni najal keskmisest kõrgem. Aktiivsemad sektorid oluliselt ei muutu: kõige tõenäolisemalt on Eestis tehingute mahu poolest aktiivsemad energia ja kommunaalteenuste sektor ning tehnoloogiasektor."
"04.05.2019, 00:10",arvamus,https://epl.delfi.ee/artikkel/86084479/poolt-ja-vastu-kas-inimesed-voiksid-eelistada-iseteeninduskassasid,POOLT JA VASTU | Kas inimesed võiksid eelistada iseteeninduskassasid?,"JAH
Nutikassas on mugav tasuda oma ostude eest kiiremini ja lihtsamini, see võimaldab vältida traditsiooniliste kassade järjekordi. Puldiga lahendus on eelkõige mugav suuremate ostude puhul, sest riiulilt võetud kauba saab kohe skannida ja ostukotti pista ning väljudes ei tule kogu kaupa kassalindile ümber laduda, vaid pult tagastada ja kauba eest tasuda. Puldita kassas saab väiksema ostukorvi korral paar toodet kiiresti ise skannida ning kauba eest tasuda.
Nüüdseks tehakse juba iga neljas-viies ost nutikassas ning see osakaal järjest kasvab. Mõnes Coopi kaupluses sooritatakse nutikassas juba iga kolmas ost. Kes veel proovinud pole, neid julgustame seda kindlasti tegema, sest iseteenindust korra katsetanud on üldjuhul jäänudki seda kasutama. Kõikide nutikassade juures on alati abiks ka klienditeenindaja, kes teid juhendab, kui vaja.
EI
Nutikassad on tulnud, et jääda. Progressi vastu ei ole mõtet võidelda. Poekettide jaoks on majanduslikult kasulikum ühekordse investeeringuga osta robot, kes ei küsi leiba ega muid hüvesid. Töötajale peab samal ajal maksma palka ja selle pealt kõrget sotsiaalmaksu.
Aga mõelda võib ka teistmoodi, inimlikumalt: kassapidaja ametit võiks nimetada kõige paremas mõttes sotsiaalseks töökohaks. Kusagil peaksid töise rakenduse leidma ka puuetega inimesed, keda Eesti ühiskonnal tuleks kindlasti sisulisemalt ja sagedamini tööle aidata. Kergemate tervisehädadega inimene saaks kindlasti kassapidajana töötada.
Kui vähegi võimalik, ostan oma perele toidukauba väikestest pere- või külapoodidest – eriti suviti –, kus ei ole nutikassadest ja robotitest halli haisugi. Eesti ostjad peaksid mõtlema oma tarbimisharjumuste peale. On üks kena ütlus: ma ei ole nii rikas, et osta odavat – täiendan, kiiresti lagunevat, saastavat, ebatervislikku – asja. Mõelge selle peale, et teie ise, teie tervis ja teie lapsed on väärt palju enamat kui kõige odavam ese või toiduaine."
"08.09.2018, 00:05",kultuur,https://epl.delfi.ee/artikkel/83590037/jorm-ehitaja-ja-tema-beebi,Jõrm ehitaja ja tema beebi,"Liina Triškina-Vanhatalo (42) tuleval nädalal esilinastuva debüütfilmi „Võta või jäta” reklaamlause seab mind raske küsimuse ette: „Mida teeksid sina, kui ühel päeval pandaks su kätele vastsündinud laps ja öeldaks: võta või jäta!”. Ma ei oska sellele vastata.
Filmi reklaamafišš püüab mind aidata – mees, kelle õla tagant piilub pisike tita. Nunnu muidugi.
Filmi tutvustav tekst ütleb: „Ühel unisel laupäevahommikul saab 30-aastane ehitaja Erik jalustrabava uudise: endine tüdruksõber Moonika, keda mees pole pool aastat näinudki, on just lapse sünnitanud. Tüdruku. Naine ise pole emaduseks valmis ja kui mees last endale ei taha, läheb tüdrukuke lapsendamisele. „Võta või jäta” on lugu Eriku pikast, keerulisest ja kohati koomilisest isaks kasvamise teekonnast. Lugu, mille käigus tavalisest eesti mehest saab igapäevaelu kangelane, Superman, kes on oma isaduse eest valmis küünte ja hammastega võitlema. Mis teeb isast isa?”
Pärast filmi nägemist saan vaid kinnitada, et just sellest see räägibki. Maitsed muidugi erinevad, aga minu meelest on see tugev film. Varuge vaid pisut kannatust, kuniks see suurtele ekraanidele jõuab.
Võib-olla eeldab hea ajakirjandustava, et oleksin vaoshoitult erapooletu või pigem pisut kriitiline. Aga ei tule välja.
Kui mõni päev hiljem filmi režissööri ja stsenaristi Liina Triškina-Vanhataloga kohtun, kukun talle filmi kiitma. Et see on selge ja usutav. Et üle pika aja jõuab ekraanile film, mida vaadates ei teki küsimust: mis on filmi looja sõnum mulle? Seda ei saa just paljude viimase aja Eesti filmide kohta öelda.
Liina kirjeldab, kuidas tema filmiprojekt, mis valmis Eesti Vabariik 100 filmi-programmi raames, läbis enne mitu vooru. Stsenaariumi kohta andis nõu nii koduseid kui ka välismaiseid eksperte. „Ja sellele lineaarsusele ja lihtsusele on nii mõnigi neist osutanud. Et ei tea, kas on äkki liiga selge ja lineaarne. Mingil hetkel hakkas endalegi tunduma, et kuidagi liiga lihtsalt kulgeb see lugu hooga n-ö otse ja omadega lõpu suunas. See lihtsus ja selgus tekitas kõhklusi,” räägib režissöör.
Julgen vaielda. Lihtsus on ju näiline. Filmis ei puudunud teised plaanid ja lood, alltekstid ning ootamatud pöörded. On piisavalt mõtlemis- ja mõtestamiskohti. „Sellest sain küll aru, et lihtne tänapäevane draama on tegelikult väga nõudlik žanr. Siin ei ole võimalik peita end selle taha, et teed tohutut kunsti. Ja kui vaataja aru ei saa, siis võib öelda, et kunst ongi keeruline.”
Aga teema? Kust võttis ta selleks looks ainest?
Filmi vaadates jäi mulje, et Liina tunneb ülihästi üksikvanema maailma. Peab olema lähedalt näinud mõne üksi last kasvatava isa visklemisi. Pisemadki detailid on ses filmis häirivalt täpsed. Kas või see koht, kui väikelapse nutt niigi hapral pinnal toimetava isa täiesti endast välja viib ja meeleheitest röökima ajab. „Kuule, ega selleks ei pea olema üksikvanem, et mõista seda tunnet, kui lapse pidev nutt su endast välja viib. Seda on ilmselt iga vanem kogenud, olgu ta üksikvanem või väga harmoonilisest perest,” teab Liina. Olen nõus.
Ta ütleb, et pole ise üksikvanem ega ole ka sellises peres kasvanud. „Ja ma paraku ei tunne ühtegi üksikisa, üksikemasid aga küll. Erinevad lapsevanemluse vormid ja eri viisid, kuidas inimesed lapsevanemateks saavad, on mind juba mõnda aega huvitanud. See teema on pikalt pinnal olnud.”
Aga juhus oli see, et kusagilt veebi- avarustest, nagu ta ütleb, sattus ette lugu, kus üks paar sai lapse, aga naine ei kohanenud üldse ema rolliga. Suhe läks lörri ja paarikuune laps jäi isa juurde. „See tundus huvitav. Mäletan, et naisena mõtlesin alguses: kas tõesti saab nii olla, et sünnitad lapse ega tahagi teda endale hoida? See tundus pigem utoopiline. Mingist hetkest tundus olukord jällegi väga põnev. Kuidas see vaene mees siis ikkagi säärases olukorras hakkama saab?” kirjeldab Liina.
Seejärel kuulis ta, kuidas vana klassi- õde maadles oma lapse hooldusõiguse pärast. „Kuidagi nii need mõtted settisid filmilooks.”
Kui palju on Eestis üksikisasid? Päris kindlasti kaduvväike osa võrreldes üksi last või lapsi kasvatavate emadega. Aga see, et filmis on fookuses just üksikisa, on pagana hea võte. Mõjub erandlikult, ent tõmbab tähelepanu probleemile laiemalt. Kõik need kutid, kes on unustanud oma lapsed naise kasvatada, saavad ehk selgemini aru, mis tunne on ses olukorras üksi olla. Kui nad vaid kinno satuksid.
Ja teisalt näevad ka naised, et karmimateski meestes võib peituda hella ja hoolitseva lapsevanema potentsiaal.
Vihjamisi avab „Võta või jäta” veel ühe laiemat diskussiooni väärt teema. Kumma poolt on kohus ja muud organid, kui õhus on küsimus, kellel on suurem õigus last kasvatada, kui enam koos ei elata? Kas ema või isa?
Keda kipuvad meie kohtusüsteem, aga ka lasteaiad, koolid, huviringid, sotsiaaltöötajad, lastekaitsjad pigem vanema rollis nägema?
„Spetsialistid, kellega sel teemal rääkisin, selgitasid, et lastekaitse ja kohtu ülesanne pole soosida ema ega isa. Nende ülesanne on seista lapse huvide eest. Ja need ametnikud peavad välja selgitama, milline on lapse huvi,” arutleb ka Liina. Ühesõnaga siin on küsimusi.
„Oleme oma tiimiga mõelnud, kes võiks olla selle filmi põhiline vaataja. Kas see on pigem meeste- või naistefilm? Aga ega me jõudnudki kokkuleppele,” märgib Liina. „Ma ju ei tea, mida ses filmis nähakse. Tahaksin, et märgataks seda, et iga inimene on võimeline kasvama. Mind teeb kurvaks see, kui inimesi kiputakse kiirustades sildistama, ennatlikult maha kandma – et ühed kõlbavad näiteks lapsevanemaks ja teised üldsegi mitte, ühed on head ja teised mitte. Tahaksin loota, et kõikides inimestes on olemas jõud kasvada, ennast ületada ja suuta olukorrast kõrgemal olla. Selline kõike muutev nähtus, nagu seda on lapse sünd, toobki inimeses välja kõik ta varjatumad varud.”
Aga kui filmist rääkida, siis teeb rõõmu veel paar asja. Näiteks kulgeb film väga sujuvalt. Hea montaaž, ütleks filmiajakirjanik. Siin muidugi meenub, et Liina on varem ju väga palju filme monteerinud, olnud filmide toimetaja. Küllap seepärast tunnetab nii hästi tervikut. Aga asi pole selles. „Mingil hetkel oli meil tõesti selline rumal mõte, et monteerin ise. Tagantjärele mõeldes saan aru, et nii rumalat mõtet annab ikka mõelda. Sellel filmil on ääretult tugev monteerija –Tambet Tasuja. Mul väga vedas, et sain temaga töötada. Tegelikult tahtsingi monteerijaks jõulist natuuri, kes ei silitaks mu põlve ega oleks nõus kõigega, mida mõtlen. Soovisin, et oleks tugev ja olemuselt teistsugune oponent. Tambeti moto on ju see, et vaataja aega ei tohi raisata. Ja kui tuleb valida, kas natuke liiga lühike või veidi liiga pikk stseen, siis hea valik on pigem lühike. Tambet on teinud palju n-ö mainstream-kino, tal on Holly- woodi koolitus – kõik see oli kokkuvõttes filmile väga abiks ja me koostöö oli lahe.”
Ja veel – võimalik, et oleks pidanud alustamagi sellest, et filmis „Võta või jäta” teeb silmapaistva rolli noor näitleja Reimo Sagor (31).
Ta on veenev Soomes ehitusel töötava jõrmivõitu „kalevipojana”, on usutav vaevaliselt isarolliga kohaneva mehena.
Liina ütleb, et Sagor oli pearolli esimene ja tegelikult ka ainuke valik.
„Teadsin, et ta on teinud sutsakaid filmirolle „Nullpunktis”, „Mustas alpinistis”. Teadsin, et ta on Vanemuises näitleja ja mänginud rolle Teater NO99-s. Aga esimene kriteerium, mille järgi ta fotode põhjal valisime, oli see, et ta nägi lihtsalt väga äge välja,” tunnistab Liina. „Mind ei üllatanud sugugi, et ta võib mängida väga tundlikku rolli. Reimo ongi ses mõttes müstiline tegelane, et on välimuselt justkui jõuline jorss, aga tegelikult väga peene tunnetusega näitleja. Ja õudselt hea kuulaja. Kingitus igale režissöörile. Mul ei olnud temaga mingit probleemi ühist keelt leida.”
Kas filmitegija ise tunnetab, et on saanud hakkama väga hea tööga? „Olen aus ja ütlen, et ei oska sellele küsimusele veel vastata. Olen filmi vast liigagi palju vaadanud. Mul on iga hetkega selles filmis seotud nii palju infot. Loodan, et tuleb kunagi päev, kui saan oma filmi ka liigse infopagasita vaadata ja siis selle kohta midagi arvata.”
Mis puudutab kriitilisemat vastukaja, siis seda näib esimese mängufilmiga maha saanud lavastaja rahulikult võtvat. „Esiteks ma loodan, et inimesed lähevad kinno. See on tegelikult suur asi, kui nad leiavad aja, et mu lugu kuulata ja vaadata. Kui keegi tahab tänitada, siis see ka tänitab. Kindlasti keegi küsiks: mida sa ka isadusest tead?” arutleb ta.
„Tõsi, mõnda aega tagasi arvasin isegi, et inimesed võivad/saavad filme teha ainult nendest asjadest, mida on ise läbi ja lõhki läbi elanud ja tunnetanud. Ja nüüd ma siin söön oma kunagisi sõnu.” 
Filmis „Võta või jäta” teeb silmapaistva 
rolli beebi, kelle filmi-nimeks on Mai, aga kes päriselus on Krõõt Kukkuri ja Marten Altrovi tütar Nora."
"23.01.2018, 00:05",uudised,https://epl.delfi.ee/artikkel/80846585/tartu-ulikooli-vanemteadurit-suudistatakse-eas-ilt-200-000-euro-valjapetmises,Tartu ülikooli vanemteadurit süüdistatakse EAS-ilt 200 000 euro väljapetmises,"Lõuna prokuratuuri pressiesindaja Kauri Sinkeviciuse sõnul seisab süüdistuses, et teadlased taotlesid sihtasutuse kaudu Ettevõtluse Arendamise Sihtasutuselt (EAS) toetust tehnoloogilise seadme ostmiseks, kuid esitasid EAS-ile eksitavat infot seadme maksumuse kohta, näidates hinda tegelikust peaaegu 200 000 euro võrra kallimana ehk kahekordsena. Toetuse saamiseks tuli taotlejal tasuda 50% ulatuses omafinantseering, selle vältimiseks seadme hinda kahekordsena näidatigi.
Prokuratuur süüdistuse täpsemaid detaile veel ei avalda. „Kui avaistung on toimunud, saame sisust lähemalt rääkida. Enne seda ei ole meil teemat mõistlik käsitleda, sest see võib kahjustada edasist menetlust,” selgitas Sinkevicius. Kriminaalmenetluse tõttu ei soostunud asja täpsemalt kommenteerima ka EAS.
Kink ütles esialgu, et süüdistus käib Tartu Teaduspargiga koostöös tehtud projekti kohta, mis võis alguse saada 2014. aastal. Ehkki nii Kink kui ka Lõhmus töötasid tol ajal Tartu ülikoolis, ei olnud kõnealune projekt Kingi sõnul ülikooliga seotud.
„Lõhmus oli projektis oma firma Maico Metricsi juhatajana, mina olin kui Nanotehnoloogiate Arenduskeskuse (NanoTAK) juhataja,” täpsustas Kink. Mõlemad ettevõtted on nüüdseks likvideeritud.
Tartu Teaduspargi direktori Toomas Noorema jutust aga selgus, et juhtum toimus 2012. aastal ja mõlemad teadlased esindasid NanoTAK-i. „Maico Metricsiga Tartu Teaduspargil pistmist ei olnud,” ütles ta.
Noorem ültes, et väidetavat pettust sisaldav projekt oli pooltööstusliku labori arendamine, mille kogumaksumuseks hinnati 1,7 miljonit eurot ja millest poole andis EAS. Teise poole jaoks võeti laenu.
EAS-i toetatud projektide nimekirjast leiabki 2010. aasta esimese aprilli otsuse, millega anti teaduspargile 886 886,03 eurot toetust. Neli kuud hiljem korraldas teaduspark riigihanke laborihoone rekonstrueerimise investeerimislaenuks summas 703 324,81 eurot, mis täitis ülejäänud maksumuse projektis, mida EAS toetas.
Nüüd kuulutati välja laborihoone rekonstrueerimise hange, mis esialgse hanketeate järgi pidi maksma minema 1,4 miljonit eurot, hiljem lisati aga veel sada tuhat.
Rekonstrueerimistöödega ei saanud aga projekt läbi – laborisse oli vaja soetada seadmed. 2012. aasta juulis kuulutaski teaduspark välja hanke tööstusliku pinnakatte pihustusliini ostmiseks 363 970 euro eest. Pihustusliin ongi seade, mille maksumuse kohta Kink ja Lõhmus EAS-ile valeinfot andsid, nagu seisab süüdistuses.
Hanke võitis ja viis täide OÜ Hansa Maaler Viimistlustehnika. Eesti Päevalehel ei õnnestunud Hansa Maaleri juhataja Thomas Steinerti käest hanke kohta kommentaari küsida.
Et NanoTAK oli teaduspargi laboris rentnik, olid Lõhmus ja Kink ettevõtte esindajatena ka toetuse koostamise juures. Riigihanked ja taotlused tehti aga Tartu Teaduspargi nimel.
Rünno Lõhmus ütles, et tema ei tea süüdistusest midagi, ja katkestas telefoniühenduse. Rohkem ta telefonile ei vastanud.
„Las ta väidab, mida tahab,” kommenteeris Kink Lõhmuse seisukohta. Ta lisas, et kogu tehinguga tegeleski just Lõhmus, kes oli ka kogu projekti algataja ja vedaja.
„Mina isiklikult ei saanud (tehingutest – A. P.) üldse kasu. Mina vastutasin esitatud arvete eest, „tänu” sellele ma seal (süüdistatavana – A. P.) sees olengi,” rääkis ta.
„Dokumendi võltsimises peetakse silmas nende (prokuratuuri – A. P.) arvates fiktiivse, meie arvates legitiimse arve esitamist. Keegi midagi ei võltsinud,” sõnas Kink. „Minul seal muud rolli rohkem ei olnudki, kui teatud arveid edasi liigutada,” selgitas ta. Ta mainis veel ühte tšekki, mis oli tema esitada, kuid jättis täpsustamata selle asjaolud.
Noorema sõnul saab pettusest suurima kahju just teaduspark, sest toetus ja hanked olid pargi nimel esitatud ning nende rikkumise eest võetakse rahaliselt vastutusele teaduspark. EAS-i pressiesindaja Mariann Sudak kinnitas, et kui ilmneb, et toetust on kasutatud mitteabikõlblike kulude hüvitamiseks, nõuab EAS toetuse osaliselt või täielikult tagasi.
Ilmar Kink töötas Tartu ülikoolis vanemteadurina aastatel 2004–2007 ja 2014–2015. Rünno Lõhmus on Tartu ülikooli füüsika instituudis töötanud 1997. aastast, vanemteadurina viimased 13 aastat.
Tartu ülikooli füüsika instituudi direktor Toomas Plank kirjutas, et ülikool kohtuprotsessi kaasatud ei ole. „Me ei tea süüdistuse sisu ja ei oska seda kommenteerida,” selgitas ta. Ta lisas, et Lõhmuse tööle Tartu ülikooli vanemteadurina koolil etteheiteid ei ole. „Lähtume süütuse presumptsiooni põhimõttest,” põhjendas Plank.
Plank lisas veel, et ülikool on teinud ja teeb vajaduse korral ka edaspidi koostööd uurimisorganite ja kohtuga seaduses sätestatud korras ja alustel. „Huvide konflikti vältimine on Tartu ülikooli jaoks oluline teema. Selleks oleme välja töötanud ja läbi arutanud hea teadustava dokumendi ning oleme just läbi arutamas põhimõtteid, kuidas vältida huvide konflikti ettevõtlussuhetes ja muudes protsessides ülikooli sees.”
Pettuse teel soodustuse saamise või soodustuse mitte-eesmärgipärase kasutamise eest karistatakse süüdimõistmisel rahalise karistuse või kuni viieaastase vangistusega. Dokumendi võltsimise eest karistatakse rahalise karistuse või kuni üheaastase vangistusega, võltsitud dokumendi kasutamise eest samuti rahalise karistuse või kuni kolmeaastase vangistusega.
Kohtuistungid Kingi ja Lõhmuse üle algavad aprilli keskel."
"13.08.2019, 00:05",uudised,https://epl.delfi.ee/artikkel/87088373/eestlaste-pensioniraha-investeeritakse-agaralt-kliimamuutuse-voimendamisse,Eestlaste pensioniraha investeeritakse agaralt kliimamuutuse võimendamisse,"Teises sambas on üle nelja miljardi euro eestlaste pensioniraha. Finantsasutused investeerivad seda aga ettevõtetesse, mis võimendavad kliimamuutust, näitab MTÜ Estwatchi raport.
Värske kodanikuühendus Estwatch, mis jälgib Eesti ettevõtete vastutustundlikkust, kasvas välja Uku Lillevälja magistritööst Rootsi Lundi ülikoolis. Uurimus vaatleb 23 pensionifondi, kuhu eestlased saavad oma teise samba raha koguda, ning neid haldavate finantsasutuste investeeringuid 36 ettevõttesse, mis on kliima suhtes ühed vastutustundetumad. Ettevõtete valim moodustati kahe kriteeriumi põhjal: kasvuhoonegaaside heitkogus ja kliimamuutusega seotud lobitööd.
Magistritöös jõuti järeldusele, et eestlaste pensioniraha on kaudselt investeeritud 35 või 36 sellisesse firmasse. Otseseid investeeringuid on meie pensionirahaga teinud Swedbank (16 ettevõttesse), SEB (seitsmesse) ja LHV (viite).
Põhjuseid, miks pangad eiravad keskkonnaalaseid, sotsiaalseid ja ettevõtete juhtimispõhimõtteid ehk ingliskeelse lühendiga ESG-faktoreid, mis seavad keskmesse kestliku arengu ja eetilisuse, on erisuguseid. Finantsasutused ise toovad esile peamiselt selle, et Eestis ei peeta kliima- ja muid sotsiaalseid riske piisavalt oluliseks, et neile tasuks tähelepanu pöörata.
Näiteks LHV põhjendab, et riik on andnud pensionihalduritele mandaadi kasvatada eestlaste pensionivara võimalikult tootlikult ega ole seejuures sõnastanud keskkonna- ega sotsiaalseid piiranguid. „Loomulikult ei tähenda see, et me fondidega investeeringuid tehes ei mõtleks nende tagajärgedele või kaasnevale mõjule – alati mõtleme. Kui midagi läheb vastuollu LHV põhimõtete ja uskumustega, siis me selliseid investeeringuid ka ei tee,” ütleb panga kommunikatsioonijuht Priit Rum. „Kuid on tõsi, et LHV pensionifondide investeeringute hulgast leiab investeeringuid erisugustesse ettevõtetesse, mille mõju kliimale on samuti eri suurusega. Meie oleme valinud ettevõtteid selle alusel, et pensionikogujate investeeringud oleksid pärast kõiki kulusid võimalikult hea tootlusega.” Seda ootavad tema sõnul nii riik kui ka pensionikogujad.
„Eestis puudub igasugune nõudlus vastutustundlike investeeringute järele,” kommenteerib Uku Lilleväli, „sealhulgas kodanikelt ja finantsasutuste klientidelt, kelle raha investeeritakse, kodanikualgatustelt, mis kliimaprobleemidega tegelevad, aga ka riigiasutustelt, et finantsasutuste ja eriti just pensionifondide investeeringud oleksid kooskõlas Pariisi kokkuleppe, ÜRO kestliku arengu eesmärkidega ja teiste samalaadsete algatustega, mille Eesti on allkirjastanud.”
Teiseks on Lillevälja sõnul üha riskantsem jätkata vanaviisi investeerimist. Ka aktsiaseltsi Swedbank Investeerimisfondid juhatuse esimees Kristjan Tamla tunnistab, et kliimateadlikkuse kasv ja seaduste karmistumine tähendab, et suure kliimajalajäljega ettevõtetesse investeerimine on sageli seotud väiksema pikaajalise kasvupotentsiaaliga või suurema riskiga. Riskide hulka kuuluvad näiteks CO2 hinnastamine, riigi toetuse äravõtmine sektoritelt, mille kasvuhoonegaaside heide on liiga suur, aga ka mainega seotud ohud.
Luminor, kes järgib küll vastutustundliku investeerimise põhimõtteid ja investeeris pensionifondide varade kogumahust 0,5% uuringus käsitletud ettevõtetesse, on seisukohal, et alati pole klientidele mõeldes võimalik ega ka vajalik välistada suure kliimajalajäljega ettevõttesse investeerimist. „Vastutustundlike põhimõtete kaasamise mõju investeerimistulemustele lühemas ja pikemas perspektiivis ei ole praeguseks veel piisavalt uuritud ning tulemused ei ole üheselt positiivse ennustatava mõjuga,” lausub Luminor Pensions Estonia AS-i fondijuht Vahur Madisson.
„Kui finantsasutused eiravad kliima- ja teisi investeerimisriske, mis Eesti inimeste vara väärtust mõjutavad, siis nad ei täida oma õigusliku usaldusisiku rolliga kaasnevat kohustust hoolitseda oma klientide vara eest piisava ettenägelikkuse ja kompetentsiga,” on Lilleväli kriitiline. Ta rõhutab, et kliimariskide kahjud suurenevad ajaga, seega puutuvad pensionifondid pika investeerimisperioodi jooksul nendega ka üha rohkem kokku.
Magistritöös põhjendavad finantsasutused, et Eesti investeeringumahud on globaalses mastaabis nii väikesed, et pole mõtet vastutustundlike investeeringute mehhanisme välja arendada. Lilleväli pole sellega nõus: „Pensionifondid haldavad Eesti inimeste raha kokku üle nelja miljardi euro väärtuses. Kui millegagi on võimalik kujundada suunda, kuhu ühiskond liigub, siis Eesti kontekstis on need kindlasti pensionifondid. Eesti väiksuse juures on see suurim raha, mida me välja anname, see puudutab iga inimest.”
Kuidas siis saame hoolitseda selle eest, et me pensioniks raha kogudes oma investeeringutega keskkonnaprobleeme ei süvendaks? „Lühike pessimistlik vastus: ei saagi,” ütleb Tuleva tulundusühistu juht Tõnu Pekk. „Praegu pole Eestis kahjuks ühtegi pensionifondi, mis võimaldaks eetilistel kaalutlustel valida või välistada ettevõtteid, mille aktsiatesse su raha läheb.”
Mõned finantsasutused on sõnastanud ESG-põhimõtted, mida nad investeerides järgivad. Luminor, SEB ja Swedbank on teinud seda grupi tasandil. Muu hulgas kasutavad Luminor ja SEB väljaarvamisnimekirju, mille järgi ei investeeri nad mingeid keskkonnastandardeid rikkuvatesse ettevõtetesse. Näiteks kui firma teenib mingi protsendi käivet fossiilkütustest, siis sellest hoitakse pensioniraha eemale. Mõlemad kasutavad ka positiivset sõeluuringut ehk eelistavad investeerides positiivse mõjuga ettevõtteid.
Üldse ei ole kliimariskidega arvestanud Tuleva ja LHV. Tõnu Pekk selgitab, et Tuleva otsustas oma tegevust alustada nende jaoks lihtsama probleemi lahendamisest: „Tegime kõigepealt omale fondi, kus suur tükk meie sääste ei kao vahendajate taskusse. Me püüame aidata mitte ainult Tuleva liikmetel, vaid kõigil Eesti inimestel saada paremini aru, kuidas targemalt raha koguda, et igast säästetud eurost oleks rohkem kasu kogujale endale, mitte eelkõige pankadele ja kindlustusseltsidele. Kui oleksime püüdnud hakata korraga kõiki probleeme lahendama, poleks me lihtsalt kuhugi jõudnud.”
Lilleväli märgib, et Eesti kapitalil põhinevad ja Eestis hallatavad fondid on kliima vastu ükskõiksemad kui välismaised. Näiteks SEB suurim ja osaliselt välismaal hallatav progressiivne pensionifond arvestab kliimategureid rohkem kui panga teised Eestis hallatavad fondid.
Samal ajal kehtivad grupi tasandil kehtestatud eeskirjad otseinvesteeringutele ja finantsasutuse teistesse fondidesse investeerimisele, aga mitte välistesse investeerimisfondidesse. See jätab võimaluse kaudseteks investeeringuteks, mida on keskkonnakahjulikesse ettevõtetesse teinud kõik Eesti pangad. „Kui pensionifondide haldajad investeerivad teistesse fondidesse, hajutavad nad riske, aga nad hajutavad ka vastutust,” sedastab Lilleväli.
Tõnu Pekk viitab, et pankade seatud ESG-põhimõtted võivad toimida ka kui silmamoondus ega tähenda tingimata, et finantsasutus oleks tõepoolest eetilisem: kodulehel avaldatud tekstid ei tähenda, et neis olevaid põhimõtteid järgitaks. Ta märgib, et kõik suuremad fondivalitsejad pakuvad sadade teiste fondide kõrvalt ka ESG-fonde. „Kui neid on ühe fondivalitseja valikus sadadest fondidest üks-kaks, tekib küsimus, kas see on tõesti eetiline käitumine või lihtsalt kaval trikk, et murelikele inimestele kõrgema vahendustasuga tooteid müüa?” arutleb ta. „ESG-fondid nimelt paistavad silma ühe asjaga: nende tasud kipuvad olema palju kõrgemad. Ja paraku on investoril ikka raske aru saada, milliseid ettevõtteid see fond täpselt väldib, sest eetilist investeerimispoliitikat kirjeldab mitmekümneleheküljene juriidilises slängis tekst.”
Pekk peab perspektiivikamaks Rootsi riikliku pensionifondi lähenemist, mis avaldab igal aastal oma veebilehel musta nimekirja ettevõtetest, kuhu nad eetilistel põhjustel ei investeeri. Sealjuures on esitatud ka selgitused, miks seda ei tehta. „Põhjuseid on erisuguseid: alates lapstööjõu kasutamise kahtlusest kuni ohtlike relvade tootmiseni. Otsused teeb fondi investeerimiskomitee. Musta nimekirja sattunud ettevõtete aktsiad müüakse portfellist maha ja juurde enam ei osteta,” selgitab ta.
„Rootsi riiklik pensionifond on piisava mahuga, et tõesti mõjutada mitte ainult mustas nimekirjas olevaid ettevõtteid, vaid ka teisi, kes tahavad sinna sattumist vältida. Näiteks praegu on tuntumatest korporatsioonidest mustas nimekirjas ExxonMobil kliimamuutusevastaste seaduste rakendamise takistamise pärast, Deutsche Telekom töötajate õiguste rikkumiste pärast, BAE Systems ja Boeing seotuse pärast tuumarelvade tootmisega,” loetleb Pekk. Ta avaldab lootust, et isegi kui rootslaste raha gigantidele esiti korda ei lähe, võiks selline tegevus mõjutada teiste ettevõtete käitumist.
Uku Lilleväli loodab, et ka Eesti finantsasutused hakkavad kliimamuutuse kohta sõna sekka ütlema. „Investeeringud on justkui ettevõtete soontes voolav veri, mis nende tegevust elus hoiab ja kasvatab,” võrdleb ta. „Niikaua kui finantsasutused ettevõtteid rahaliselt toetavad, ilma et nad räägiksid kaasa selles, kuidas nende investeeringud mõjutavad ühiskonda ja keskkonda, pole võimalik kliimamuutust takistada ega leevendada. Kui investoritel on sihik vaid kasumil ja nad ei arvesta keskkonna ega sotsiaalse heaoluga, siis ei saa ka ettevõtetelt rohkemat oodata.”
Tõnu Pekk arvab jällegi, et ka inimesed ise peavad rohkem vastutama.
Inimestele endile kuuluva pensionifondi sünd on tema sõnul selleks oluline samm. „Selleks, et inimesed saaksid teha eetilisi otsuseid, peavad nad esmalt saama teadlikuks, mida üldse pensioniks raha kogumine tähendab. Kuhu ja millistel tingimustel nende vara investeeritakse, kuidas igaüks ise neid valikuid mõjutada saab ja kes peale pensionikoguja – investori – nendest investeeringutest veel kasu saab. Muidu on meil kõigil lihtne näidata näpuga kellegi teise peale ja süüdistada panku või suurkorporatsioone, unustades seejuures, et pensionifondide osakuomanikena oleme ise kõik nende ettevõtete kaasomanikud.”
Pekk usub, et tulevikus peaks inimestel olema vähemalt võimalus valida pensionifond, mille investeerimispoliitika vastab nende eetilistele tõekspidamistele. Ta toob selleks kaks võimalust. Esiteks: „Inimesed, kellele kliimaküsimus korda läheb, tulevad kokku ja loovad oma ühise pensionifondi. Umbes nii, nagu Tuleva liikmed tegid.” Teine võimalus: „Eesti avab lõpuks pensionifondide turu rahvusvahelisele konkurentsile ja tekib võimalus investeerida sobivasse juba maailmas tegutsevasse fondi. See oleks tõenäoliselt kiirem tee, mis lahendaks ka muid väikese, paari panga oligopolil põhineva turu probleeme.”
Täpsemat infot sel teemal leiab aadressilt: www.estwatch.ee"
"22.05.2018, 00:05",uudised,https://epl.delfi.ee/artikkel/82170495/maja-kus-avanevad-eesti-laste-koige-raigemad-ja-kurvemad-saladused,"Maja, kus avanevad Eesti laste kõige räigemad ja kurvemad saladused","Laps, kelle puhul kahtlustatakse seksuaalset väärkohtlemist, ütleb: musitasin issi nina.
Armas ju. Või...?
Issi oli nimetanud oma peenist „ninaks”. Laps teadis elundi kohta ainult seda nimetust."
"01.11.2017, 00:00",sport,https://epl.delfi.ee/artikkel/80018150/kettaheite-maailmameister-sihib-uut-numbrit-ja-unistab-eestist,Kettaheite maailmameister sihib uut numbrit ja unistab Eestist,"Eesti ja Leedu mängivad kettaheitjatega kaarte.
„Kanter!” viskab Eesti trumpässa kohe lauale.
„Alekna!” muigab Leedu ja nopib tihi. Napilt, aga kindlalt. Gerd Kanter on olümpiavõitja ja maailmameister, Virgilijus Aleknal on neid tiitleid topelt, lisaks kõvem rekord.
„Tammert – olümpiapronks,” põrutab Eesti.
„Ubartas, olümpiavõitja,” irvitab Leedu kulunud kuningat näidates.
„No hiljem jäi dopinguga vahele…” toriseb ärritunud Eesti läbi hammaste ja avab kaks viimast kaarti – need on olümpial ja MM-il neljandaks tulnud Martin Kupper ja Märt Israel. Leedu pugistab naerda, asetades lauale tänavu üllatuslikult maailmameistriks kroonitud Andrius Gudžiuse ja tolle treeneri Vaclavas Kidykase, omal ajal EM-il pronksi teeninud mehe. Seljavõit.
Silmitseme lähemalt Gudžiuse trükisooja kaarti.
Ütled Leedu, mõtled korvpall. Tõenäoliselt oli küsimus ajas, nii umbes kahes aastas, ja Kanterist kolm ­sentimeetrit pikemast ja kümme kilo raskemast Gudžiusest (pikkus 1,99 m, kaal 136 kg, vanus 26) võinuks tulla järjekordne korvpallur. Kaunasest 30 kilomeetri kaugusel asuvast vähem kui 300 elanikuga Padauguva külast pärit nooruk oli äsja alustanud korvpallitreeninguid, kui ta kooli kammima tulnud Kidykasele koridoris silma torkas. Kergejõustikutreeningule kutsutud maapoisile hakkas heitmine meeldima ja vahetaski ala. Tol ajal oli Gudžiusel pikkust 1,68, kaks aastat hiljem 1,85 ja siis, sopsutamise maitse suus, võinuks ülemeelitamine olla liiga raske.
„Praegu pole ma korvpallist huvitatud. Mulle meeldib individuaalsport,” ei kõhkle Londoni MM-il isikliku rekordi 69.21-ni nihutanud ja rootslasest semu Daniel Ståhli ees kõigest kahesentimeetrise paremusega võidu võtnud Gudžius valiku õigsuses.
Leedu kergejõustik oli edu oodanud kaua, MM-il oldi medalidieedil tosin aastat. Kettaheitja sõnul ei ole sealmail traditsioonilistel olümpiaaladel kerge. „Noori on keeruline kaasata. Eriti lapsi. Tükk aega polnud meil ju üldse medaleid. Korvpall on meil suur ala ja tugeval positsioonil. Igaüks võib minna hoovi palli viskama, aga ketast ei minda linnas niisama nalja pärast heitma. Lapsed mängivad kogunedes ikka korvpalli või jalgpalli,” arutleb Gudžius, kelle arvates on probleem laiem. „Põhjus, miks kettaheide pole maailmas väga populaarne, peitub minu arvates jalgpallis, korvpallis ja teistes suurtes meeskonnamängudes. Seal on olemas finantsid ja tingimused. Kergejõustik on olemuselt keeruline, treeneril tuleb aastaid üht sportlast treenida saamaks aru, kas too on tipptulemusteks võimeline. Jalgpalli saab mängida igaüks. Hästi või halvasti, aga kõik saavad teha. Sama korvpalliga. Nendega tegeleb suur hulk, tuleb lihtsalt parimad leida.”

Valus teema on ka kergejõustiklaste treeningutingimused. „Me üksnes unistame tingimustest, mis on Eestis,” tunnistab Leedu vägimees, kes kahe aasta eest viibis talvel Tallinnas laagris. „Väga meeldis, tingimused olid head, kogu vajalik varustus olemas. Kui keegi küsib, kuidas Eestis lood on, vastan: see on minu unistuste koht! Olemas on kõik – sisehallid, staadionid. Meil pole midagi. Mõned väga halvas seisukorras staadionid, sisehalle polegi eriti. Kaunases on vaid üks, see kuulub ülikoolile. Kergejõustiklased rendivad seda ja saavad harjutada. Kõikide ehitiste seisukord on väga kehv, need ehitati ju 30–40 aastat tagasi. Pole isegi korralikult renoveeritud. Mitte midagi. Vahel tehakse pisut kosmeetilist remonti. Seepärast käime laagrites Eestis ja soojades riikides – Hispaanias, Portugalis.”
Alguses kuulitõukele keskendunud ja seejärel kettaheiteringi kolinud Gudžiuse täht lõi juba noorteklassis särama. Ta teenis noorte MM-il pronksi (2007. aastal heites 1,5-kilose kettaga 61.59), juunioride MM-il kulla (2010; 63.78; 1,75 kg) ja noorsoo EM-il samuti kulla (2013; 62.40; 2 kg).
Meeste hulgas võttis läbilöök aega. Lõppenud hooajani oli isiklik rekord 66.11 ja parim saavutus Rio de Ja­neiro olümpia lõppvõistluse viimane, 12. koht. „Olin varemgi võimeline heitma 67–68 meetrit, aga oli vigastusi ja muid probleeme. Enne olümpiat vigastasin jalga. Kaks korda. Kolm-neli aastat maadlesin vastikute traumadega,” selgitab Gudžius, kel on head väljavaated teenida aasta lõpus parima Leedu meessportlase tiitel.
Kui keeruline see periood oli, oled ju abielus ja kasvatad kahte last? „Oli raske, aga see polnud nii suur probleem. Mul oli treenimiseks vajalik olemas – laagrid ja hea treener. Mida veel vaja?” ei taha MM-i tiitli abil Leedu olümpiakomitees suurema palga peale pääsenud sportlane kurta.
Uueks hooajaks on tal kaks sihti – võtta EM-ilt medal ja ületada 70 meetri joon. „Heitsin suvel treeningutel kogu aeg 70 meetrit, kuid võistlustel ei suutnud. Ehk järgmisel hooajal,” loodab tagasihoidlik Gudžius. Ohtlikke konkurente loeb ta üles kahe käe näppudel: „Ståhl, poolakad Małachowski ja Urbanek, ka eestlased. Arvan, et Kanter võistleb endiselt, seega tema. Ei tea, mis juhtus tänavu Martin Kupperiga, temagi on tugev heitja. Sakslased – Robert ja Christoph Harting. Enamik MM-il finaali pääsenud sportlasi üritab EM-il medalit püüda, nad on selleks ka võimelised.”
Kes on kõigi aegade parim?
Andrius Gudžius nimetab kettaheite ajaloo suurimateks Virgilijus Aleknat ja Gerd Kanterit.
Panustab plahvatuslikkusele
Andrius Gudžius pole enda sõnul ultratugev atleet, jõusaalirekordite asemel panustab plahvatuslikkusele.
„Me teeme trennis palju hüppeid ja sprinte. Kuna mu käed pole väga pikad, üritan arendada kiirust ja plahvatuslikkust,” selgitab leedulane, kes jõunäitajaid siiski häbenema ei pea. Eriti muljetavaldav on ta lamades surumise mark 240 kg, täisküki on ta teinud 260-ga."
"25.07.2015, 00:10",valismaa,https://epl.delfi.ee/artikkel/71985831/on-sel-tegelasel-toesti-tosi-taga-kas-trump-voiks-pariselt-voita,On sel tegelasel tõesti tõsi taga? Kas Trump võiks päriselt võita?,"
Kahe kuu jooksul pärast märtsi, kui Donald Trump teatas presidendivalimistel osalemise kaalumisest, ei suutnud ta kerkida üleriigilistesse arvamusküsitlustesse. Inimesed kippusid arvama, et ta teeb nalja. 
Kui Trump peaks selles tormis pinnale jääma – aga tema varem üles keerutatud tuule­iilid on ainult ta purjesid paisutanud –, tekib mitu küsimust. Kas Ameerika poliitikat ähvardab kollaps? Kas Vabariiklik Partei on kaotanud mõistuse? Kas Trumpi edu on ikka reaalne? 
USA poliitika veteranvaatlejad soovitavad rahu säilitada ning ennustavad, et Trump pimestab veel veidi ja kustub siis. Valimispäevani on 16 kuud ja analüütikud meenutavad, et eelmises turbulentses vabariiklaste eelvalimisvõitluses liikus n-ö juhtoina tiitel vähemalt neli korda kandidaatide vahet, enne kui jäi külge lõpuks võidukaks osutunud Mitt Romneyle. 
Mitmedki Vabariikliku Partei juhttegelased ja presidendikandidaadiks pürgijad hakkavad ühinema üleskutsega, et Trump otsad kokku tõmbaks. Järgmisel aastal tagasivalimisega silmitsi seisev McCain ütles väljaandele New Yorker, et Trumpi suur kihutuskoosolek Phoenixis, kus ta ilmus lavale koos illegaalse migrandi käe läbi surnud mehe isaga, oli talle väga valus. „See, mida ta tegi, oli hullude üleskütmine.” 
Endine Texase kuberner, Valgesse Majja pääsemise lootust hellitav, aga küsitlustes maha jääv ja avalikkuse tähelepanu vajav Rick Perry hakkas samuti Trumpiga arveid õiendama. „See, mida Trump pakub, ei ole konservatiivsus, see on trumpism – toksiline segu demagoogitsemisest ja nonsensist,” ütles Perry. Trump tulistas vastu: „Perry ei tea, mida tähendab sõna demagoogia. Ta tuleks panna IQ-testi tegema, enne kui lastakse vabariiklaste debatile.” 
Varasem favoriit Jeb Bush on samuti sekkunud. „Mul on härra Trumpiga tema tooni ja selle asjus, mida ta ütleb, suured erimeelsused,” ütles Bush. Trump omalt poolt on innukalt kritiseerinud Bushi poliitilist masinavärki ja nõunikke. „Miks kuulavad inimesed klouni @KarlRowe @FoxNewsis?” küsis ta Twitteris. „Kulutas 430M$ & kaotas kõik kampaaniad.” 
„Millalgi hakkavad valijad küsima: kas see on mees, keda ma tahan näha näppu nupul hoidmas? Kas see on mees, kes päriselt ka läheb läbi rääkima riikidega, kellele me ei meeldi?” ütles Wilson. „Ja lõpuks läheb nii, et Donald Trump ei ole tõsine valik.” 
© Guardian News & Media
Donald Trump on sündinud 14. juunil 1946 New Yorgis Queensis viielapselise pere neljanda lapsena. Ta sai Pennsylvania ülikoolis ehitusettevõtluse kallakuga magistrikraadi.
1990. aastatel tekkisid Trumpi äridel raskused. Ta jäi ligi miljard dollarit võlgu, kuid mitte ainult ei ujunud pinnale tagasi, vaid jõudis uutesse kõrgustesse. Ja ka uutele jahimaadele, kui sai 2004. aastal tõsielusarja „Apprentice” saatejuhiks. (Oli Eestis eetris „Mantlipärija” nime all ja Armin Karu eestvedamisel.)


Ka Trumpi eraelu on huvilistele parajaid palasid pakkunud. 1977–1992 oli ta abielus Tšehhi päritolu modelli Ivana Zelníčkovága, kellega tal on kaks poega ja tütar. 1993–1999 oli tema abikaasa näitleja Marla Maples, kes sünnitas talle tütre. 2005. aastal abiellus ta Sloveeniast pärit modelli Melania Knaussiga ja neil on poeg. Kaivo Kopli

"
"04.08.2019, 17:01",arvamus,https://epl.delfi.ee/artikkel/87026737/tele2-juht-eesti-oleks-jalle-eeskujuks-ehitame-5g-vorgu-kolme-peale,Tele2 juht: Eesti oleks jälle eeskujuks - ehitame 5G võrgu kolme peale!,"Senine plaan näeb ette kolme - hea, et mitte viie või veelgi enama - konkureeriva 5G võrgu rajamise. Aga Eesti on väike riik, napilt üle miljoni inimese. Me ei ehita kolme Tallinn-Tartu maanteed, kuigi nii oleks igal teel rohkem ruumi sõitmiseks. Me ei ehita ka kolme kõrvuti raudteed, et rongid saaksid seal meie rõõmuks paralleelselt võidu sõita. Miks me tahame ehitada kolm erinevat võrku, mis täidavad täpselt ühte ja sedasama funktsiooni?"
"09.08.2016, 00:10",sport,https://epl.delfi.ee/artikkel/75281045/kas-algraskuse-ules-bluffinud-seim-maalis-end-nurka-loksu,Kas algraskuse üles bluffinud Seim maalis end nurka lõksu?,"Leedus treeningulaagris olev Eesti rekordimees Mart Seim valis Rio de Janeiro olümpia esialgseks algraskuseks kahe tõsteviisi summas 450 kilo. Kevadel EM-il tõi talle pronksi 424 kilo (185 + 239), sügisel MM-il 438 (190 + 248). Ja nüüd korraga 450?! Mis õige toimub? Taktikamäng, kus panused on suured ja võimete ülehindaja maksab karmi hinda – lõpetab nulliga.
Olümpia ja ka teiste jõuproovide võistlusgrupid moodustatakse algraskuste alusel. Oled B-grupis, teed teistele tulemuse ette. Oled hiljem võistlevas A-grupis, saad ülejäänud medalipretendentide taktikamängudega kaasa minna. Vahe on üüratu. Sestap enne võistlust tavapäraselt üksmeelselt blufitakse: enamik paneb kirja ebareaalse algraskuse. Võistluse eel saab seda reeglite järgi 20 kilo võrra vähendada. Seega Seim peab algraskusena Rios üles saama vähemalt 430 kilo.

Ju meie mehed teavad, mida teevad. Tõstmises võid bluffida teistega, enda vastu tuleb ausaks jääda.
Peale Seimi pani 450 kilo algraskuseks grusiinist suursoosik Laša Talahhadze, iraanlasest tiitlikaitsja Behdad Salimi, viimasel MM-il ja EM-il medali saanud armeenlane Gor Minasjan, tema tiimikaaslane Ruben Aleksanjan ning üllatusmehena Hojamuhammet Toitšijev Türkmenistanist.
„Üllatas Toitšijev,” jätkas Talts. „Houstoni MM-il rebis ta 190 ja tõukas 238, nüüd peab sellest kõrgemalt alustama. Aga ta on noor tüüp, nägin ammu, et temast tuleb hea tõstja.
„Osa sportlasi on algraskustega kindlasti piiri peal,” nentis Mart Seimi treenerist isa Alar Seim. „Minasjan tegi EM-il niigi kõvad isiklikud rekordid, nüüd peab alustama minimaalselt 430-st.” Hiina Taipei esindaja Shih-chieh Chen, kes on samuti üks medalikandidaat, langes aga blufimängu ohvriks. Ta valis algraskuseks 430 ja prantsatas B-gruppi. „Tema pani reaalse numbri,” nentis treener. Seim alustab Rios ilmselt samuti 430 kilost. Kas rebimises 185 ja tõukamises 245 või siis 188 ja 242. Vorm olevat hea, kuid reedel otsustaval tõukamisetreeningul ei pandud varem kavandatud suuri raskusi kangile. „Ta tegi 210 ja 220 kilo,” märkis Alar Seim, kelle sõnul polnud pojal tol päeval kõige värskem tunne ja seetõttu otsustati maksimaalne pingutus ära jätta. „Kui varem oleme võistluse eel teinud häid tõsteid, pole võistlusel enam maksimaalset tulemust tulnud,” selgitas treener plaani muutmist. Täna toimub viimane tõsine rebimisetrenn.
Psühholoogilistesse mängudesse on kaasatud ka sotsiaalmeedia. Seim riputas Instagrami kontole videod, kus teeb 370 kiloga kaks kükki. „Mõtlesime kaua, kas kükkimise videot üles panna. Mõte oli konkurentidele võimu näidata,” lausus treener.
Olümpial võistleb kaks Alar Seimi õpilast: poeg Mart ja Soome koondislane Milko Tokola.
Võinuks olla ka kolmas, soomlane Anna Everi. Soomele eraldatud olümpiakoha pärast murti kõvasti piike, lõpuks kinnitati koondisse peatreeneri õpilane Anni Vuohijoki.
„Valik üllatas mind ebameeldivalt,” tõdes Everi. „Otsus tehti valedel alustel, ei nähtud suurt pilti.” Asjaosalistele ootamatult võeti aluseks üksnes EM, kus Everi põrus. Tema oli seal 10., Vuohijoki 8. Teistel võistlustel on Seimi õpilane edukam olnud.
Everi ja samuti olümpiapiletile pretendeerinud Meri Ilmarinen kaebasid otsuse edasi kohalikku spordiasjade õiguskomisjoni, kuid nende protesti ei rahuldatud."
"29.01.2021, 00:05",valismaa,https://epl.delfi.ee/artikkel/92392453/tai-kuningas-on-saksamaa-jaoks-paras-nuhtlus,Tai kuningas on Saksamaa jaoks paras nuhtlus,"Tais üksnes mundris ringi liikuv kuningas Rama X tunneb end Saksamaal nähtavasti mõnusalt, sest tabloidid tabasid ta 2016. aastal Müncheni lennujaamas naba paljastava napi särgiku ja peaaegu rebadel teksapükstega. Kuningale meeldib Münchenis kõhule õhku anda, igatahes on teda hiljemgi märgatud kaaskonna saatel Saksa sisustuspoes ostlemas, seljas sama tüüpi napp särgik, ja looduses rattaga sõitmas, ise peaaegu poolalasti.
Meedia on varem kirjutanud, et 68-aastane Rama X käib teadmata probleemide tõttu Saksamaal korrapäraselt tervisekontrollis. Tai meediast kuningakoja kohta kriitikat ei leia, sest kriminaalkoodeksi 112. paragrahvi järgi on kuninga kritiseerimine kuritöö, mille eest võib karistada isegi 15-aastase vangistusega. Tai lèse-majesté (majesteedisolvamise) seadust on peetud üheks maailma karmimaks, seega on kindel, et Saksamaal tehtud fotosid ei avaldata Tai ajakirjanduses mitte kunagi. Sotsiaalmeediasse jõudmist ei takista aga miski.
Kriminaalkoodeksi 112. paragrahvi järgi on kuninga kritiseerimine kuritöö, mille eest võib karistada isegi 15-aastase vangistusega.
Enamiku Saksamaal oleku aega veedab Rama Garmisch-Partenkircheni luksushotellis, peale selle on tal Tutzingis villa. Garmisch-Partenkircheni imekaunis loodus on kõrgseltskonda ammu tõmmanud, sealsed vaated oleksid nagu pärit pildiraamatust. Kuulsaid elanikke on seal varemgi olnud, kuid Rama on neist esimene, kes pole kohalike seas populaarne.
Spiegel kirjutab, et tavaliselt tunneb Garmisch-Partenkirchen sügavat sidet kõigiga, kel on vara, kuulsust, tiitleid – ja kõige parem, kui need kõik korraga. Sellest kandist ammutas inspiratsiooni Richard Strauss ja seal veedab regulaarselt puhkust Vene oligarh Roman Abramovitš. Samuti kuuleb seal seniajani häid sõnu Omaani sultani kohta, kes tõi linnakesse palju raha, kuid kahjuks on nüüd surnud.
Tai kuninga veidrused olid alguses pigem naljakad: kord sõitis ta eeskirjadele vilistades Mercedesega otse suusalifti kõrvale. Teinekord läks suuski ostma ja turvamehed panid terve spordipoe kinni. Kui Rama aga pandeemia ajal koos kuninganna ja saatkonnaga linnas ilma maskita ringi patseeris, ei tekitanud see enam eriti rõõmsat elevust.
Saksa võimude jaoks tähendab see ajutist lahendust, sest võib arvata, et varem või hiljem on Rama X Saksamaal tagasi. Möödunud sügisel hoiatas Angela Merkeli valitsus, et Tai kuningas peab lõpetama Saksamaa pinnalt oma riigi valitsemise. Välisministeerium oli aga nüüd jaanuaris siiski sunnitud kinnitama, et kuningas, kelle kodanikunimi on Maha Vajiralongkorn, ei vaja uuesti Saksamaale tulekuks viisat, sest tegu on riigijuhiga.
Tai meeleavaldajad on nurisenud nii kuninga kuluka Euroopa-armastuse kui ka selle pärast, et ta juhib riiki üle 8800 kilomeetri kauguselt. Tai kuningakoda meediale selgitusi ei jaga ega ole ka Euroopa avantüüre kommenteerinud.
Rama X tuli troonile 2016. aastal pärast oma isa, kuningas Bhumibol Adulyadej surma. Prints on kuninga viies poeg ja tema ema oli kuninga kolmas abikaasa. Saksamaa-kiindumuse juuri tuleb otsida lapsepõlvest, sest koolihariduse sai ta Baieris Geretsriedis, kuid lähema aja üheks kaalukaks argumendiks sai ka vajadus kuskil Taist ja oma kolmandast abikaasast kaugemal armukesega kohtuda.
Arvatav troonipärija elab oma isa Tutzingi villas ja käib Geretsriedi Waldorfi koolis. 12. oktoobris sõidutati prints Tai kuningliku lennuväe Airbus 345-ga Münchenist Bangkokki. Ekstsentriline kuningas elas koos 50-liikmelise kaaskonnaga ise viimati Garmisch-Partenkirchenis muidu külastajatele suletud luksushotellis Grand Hotel Sonnenbichl.
Kuningale tehti karmide koroonareeglite ajal erand ja see tekitas palju paksu verd. „Saime vihaseid ja ähvardavaid kirju ning sooviti, et saaksime COVID-19 iseendale kaela,” meenutas Scharf detsembris ilmunud intervjuus. „Kohalikelt tuli väga vähe kirju, nemad kuningast tegelikult ei hooli. Enamik oli teele pandud Nordrhein-Westfalenist, kus ei saadud aru, miks kuningal lubati siia tulla ja neil mitte.”
Scharfi sõnutsi ei tahtnud võimud kuninga väljaviskamisega diplomaatilist skandaali tekitada. „Tegelikult saatsime hotellile mitteametliku kirja, mis andis neile loa kuningat ja tema õukonda võõrustada,” lisas ta. „Ükski kõrgem ametkond ei vaielnud vastu. Eeldasime, et ta ajab siit ametiasju ja seetõttu ei liigitanud me ta visiiti turismiks, vaid tööks.” Kohalikus omavalitsuses ei tea praegu tegelikult keegi, mida teha, kui kuningas uuesti tuleb. Nad saatsid selle kohta Saksamaa välisministeeriumile küsimuse, kuid pole seni vastust saanud.
Kohalikus omavalitsuses ei tea keegi, mida teha, kui kuningas uuesti tuleb.
Kuningas võib küll kodumaal tagasi olla, kuid artiklid temast ja ta tegemistest on Saksamaal liikunud kõmulehtedest suurte väljaannete esikülgedele. Oberbayerisches Volksblatt kirjutas sügisel, et Saksamaa monarhiavastased on saatnud Angela Merkelile ja välisminister Heiko Maasile petitsiooni palvega kuulutada Tai kuningas persona non grata’ks. Läkitusel olevat olnud 150 000 allkirja. Väljaanne lisas, et kuninglik kõrgus on eelistanud oma isiklikku mugavust kuningriigi probleemide lahendamisele.
Saksamaa roheliste erakonna liige Frithjof Schmidt tõstatas oktoobris parlamendis küsimuse, miks Saksa valitsus sellist asja talub. „Miks on võimud võõrriigi juhi äärmiselt ebatavalist ja minu arvates ka ebaseaduslikku käitumist kuude kaupa sallinud?” päris Schmidt.
Schmidti sõnutsi on Rama X-il Tais väga negatiivne ja demokraatiavaenulik roll. „Ta üritab kõigiti tagada, et tagasi demokraatia poole pöördumine läbi ei läheks,” selgitas Schmidt detsembris väljaandele Spiegel.
Ekstsentriline kuningas
Veider riietus pole Tai kuninga ekstsentrilise iseloomu ainus väljendus. Mõni aeg tagasi pälvis ta tähelepanu sellega, et tegi oma minipuudlist Fufust õhuväe marssali. Troonipärijana paistis ta silma kõva playboy’na, kes oli võimule tulles juba kolm korda lahutatud.
Tema isa, kuningas Bhumibol Adulyadej valitses riiki üle 70 aasta ning oli tõeline väärikuse etalon ja vooruslik budist. Ühtlasi tunti teda kui kuningat, kes kunagi ei naerata. Levisid kuuldused tõsistest depressioonihoogudest, mida võis põhjustada või süvendada asjaolu, et 1946. aastal tappis ta relvaga mängides kogemata oma venna, kirjutab Spiegel.
Kuningas saatis 13-aastase printsi Inglismaale peende internaatkooli. Kodumaal suhtusid kaaskondlased temasse kui jumalasse ja ta ei pidanud isegi oma kingapaelu siduma, kuid koolivendade suhtumine oli karmim. Teda narriti, sest ta oli välismaalane ja kandis imelikku hääldamatut nime. Ühe klassivenna sõnutsi olevat prints püüdnud kohaneda, kuid keegi ei tahtnud teda oma sõbraks.
Ka mitu aastat hiljem ei osanud prints hästi inglise keelt ja oli kohmakas. Üks huvi tal siiski oli: teda vaimustasid sõjalised harjutused. See tegi temast lõpuks ka rühma liidri. Nüüd hakkas ta ise kaasõpilasi kiusama ja tema käitumine võis sekundiga muutuda. 1970. aastal läkitati prints Austraalia sõjakooli ning ta lõpetas selle helikopteri- ja hävitajapiloodina.
1972. aastal nimetati Vajiralongkorn ametlikult troonipärijaks, kuid paljud Tais – arvatavasti ka ta isa – oleksid selles rollis parema meelega näinud printsess Sirindhorni. Kuid printsess polnud abielus, samuti polnud tal lapsi.
Vajiralongkorn on silma paistnud ekstravagantse naistemehena, kes on oma laste vastu julm. Nii mõnigi neist elab eksiilis ja on oma nimest lahti öelnud.
Rahvusvahelise uudisekünnise ületas Maha Vajiralongkorn 2007. aastal, kui internetti lekkis video sellest, kuidas ta oma sünnipäeval peaaegu alasti toonase silmarõõmu, printsess Srirasmiga tantsib. Seltsiks muidugi puudel Fufu, kes on nüüdseks manalateed läinud."
"14.03.2021, 11:01",arvamus,https://epl.delfi.ee/artikkel/92831989/mare-kitsnik-emakeelepaeval-tunnis-rehielamust-raakides-vene-noored-eesti-keelt-selgeks-ei-saa-nad-vajavad-huvitavat-ja-aktiivset-eesti-keele-opet,Mare Kitsnik emakeelepäeval: tunnis rehielamust rääkides vene noored eesti keelt selgeks ei saa. Nad vajavad huvitavat ja aktiivset eesti keele õpet!,"Vene noored istuvad põhikooli jooksul kokku vähemalt tuhandes eesti keele tunnis. Isegi juhul, kui eesti keelt väljaspool kooli eriti ei kasutata, tundub uskumatu, et sellise mahu juures on võimalik üheksanda klassi lõpuks eesti keelt mitte osata. Ometi on paljudel noortel raskusi eestikeelse aineõppega gümnaasiumis ning umbes kolmandik põhikooli lõpetajaid ei valda eesti keelt isegi elementaarsel suhtlustasandil.
See on juba palju räägitud teema ning tavaliselt tuuakse põhjuseks õpilaste madal motivatsioon, mille põhjuseks omakorda peetakse kodu ja ühiskonda. Arvatakse ka, et eesti keele tunnis ei saagi keelt selgeks, vaid seda on vaja õppida mujal. Osaliselt on see kõik muidugi õige. Kodul ja ühiskonnal on keeleõppe motivatsioonile kahtlemata suur mõju ning kõige tõhusamalt õpib keelt seda elus kasutades. Kuid koolitundides toimuva mõju ei tohiks mingil juhul alahinnata! Ei ole mõtet tuhandet tundi lihtsalt maha kanda, vaid on võimalik muuta need ägedaks ja tõhusaks! Erinevad uuringud näitavad, et koolis õppimise võtmeisikuks on õpetaja. Kui õpetaja valib hea õppematerjali ja oskab päriselt õpetada, siis õpilased õpivad ja omandavad keele!
Vaatame lähemalt, millised on keskmised eesti keele tunnid praegu ja millised nad peaksid olema.
Kujutage ette, et olete 15-aastane, istute eesti keele kui teise keele tunnis ja loete dialoogi “Õde ja vend räägivad tubade koristamisest” või teksti ""Kuidas elati rehielamus"". Kui innustunud teie nendest eesti keele õpikutes üsna tavalistest teemadest oleksite? Kui õpitav ei tundu õppijale huvitav, siis ei pane tema aju seda suurest infovoost tähelegi. Nii voolab suur osa praegu eesti keele tunnis käsitletavast paljudest õpilastest lihtsalt mööda.
Mis on õpilastele huvitav? Ühest küljest on tõsi, et eri inimestel on erinevad huvid. Samas on aga sama vanadel õpilastel ka küllalt palju ühist. Nii ei tasuks vene üheksandikele pakkuda lugemiseks Oskar Lutsu elulugu või katkendit Kalevipojast. Noortel võiks lasta vaadata näiteks seriaali ""Nullpunkt"", mille peategelase probleemid on neile mõistetavad ja lähedased. Õpilased oskavad oma vajadusi ka ise väljendada. Üks noormees vastas küsitluses: “Olen 15-aastane. Ma tahan eesti keele tunnis lugeda ja rääkida tänapäevast, tööotsimisest, psühholoogiast ja ökoloogiast, aga mitte kogu aeg emast, isast, koerast, kassist ja vanast ajast”.
Lisaks teemavalikule on väga oluline ka materjali esitus. Kui iga tund algab õpetaja trafaretsete küsimustega, nagu Mis päev täna on? Milline ilm täna on? Mida te täna hommikul sõite? ja jätkub sama igaval moel, siis kui kaua viitsiksime end vastamisega vaevata. Selle asemel võib aga õpilastele esitada hoopis põnevaid improformaadis ülesandeid. Üks näide. Õpetaja kirjutab tahvlile nelja tähe ühendi KERP ja palub õpilastel moodustada küsimusi, mille iga sõna algab ühendi eri tähega. Esimene õpilane ütleb näiteks kuidas, teine elevandid, kolmas reedel ja neljas lõpetab pidutsevad? Selline ülesanne on ootamatu, pakub rõõmu ja nalja – see kõik on ajule huvitav ning käivitab õpilased.
Suur hulk eesti keele kui teise keele tunde on kahjuks siiani väga traditsioonilised. Õpilased istuvad üksteise taga, loevad ja kuulavad tekste, täidavad kirjalikke harjutusi ning vastavad õpetaja küsimustele. Vahepeal tehakse ka rühmatöid, kuid need ei suju eriti hoogsalt.
Kui tegeldakse igavate teemadega, töötab õpilaste aju heal juhul poole jõuga. Kui õpetaja vestleb kogu õpperühmaga korraga, vastavad talle paar-kolm inimest, ülejäänud aga lasevad mõtted uitama. Kui rühmatöö ülesanne on ebamäärane, näiteks “Rääkige nutitelefonidest”, siis ei teki tegelikku rääkimissoovi. Kui grammatikaõpes täidetakse kontekstivabu lünkharjutusi, nagu Ema triigib alates (hommik) … (köök) … pesu, siis seda kommenteerivad õpilased ise nii: „Me ei taha teha tuimi harjutusi. Elus vajalikku keelt sellega ei õpi.“
Hulk eesti keele kui teise keele tunde on siiani väga traditsioonilised. Kui tund on igav, töötab õpilaste aju poole jõuga.
Kujutage aga ette tundi, kus õpilased ei istu kogu aeg pinkides. Nad liiguvad klassiruumis (või veebitubades) ringi, vahetavad paarilisi, esitavad üksteisele lipikutel olevaid põnevaid küsimusi ja vastavad neile. Sõnavara ja grammatikat harjutatakse suuliselt improülesannetega, näiteks kujutatakse pantomiimiga tegevusi, mida keegi eile tegi, ja õpitakse nii lihtminevikku kasutama. Sellises tunnis räägib iga õppija umbes 15 korda rohkem kui traditsioonilises tunnis. Õpilaste aju töötleb vajalikku keelematerjali eri viisil, õpitavale tekib tegelik tähendus ja see kinnistub mällu. Omavaheline suhtlemine ja situatsioonide ootamatus tekitab põnevust ja nalja, mis muudab keeleõppe hasartseks. Õpetaja ei tohiks seejuures karta aktiivõppega kaasnevat näilist kaost ja enda käest kontrolli ära andmist. Tema ülesanne on luua õige õpiõhkkond ning juhtida rühma ja toetada õpilasi teadlikult, kuid märkamatult.
Õppematerjalides ja tundides võib kahjuks sageli näha, et ei teata ega tajuta, mis järjekorras keeleoskus areneb ja mida õppija tegelikult vajab. Näiteks korratakse seitsmendas klassis tund aega järjest lauseid stiilis „Peeter tahab saada politseinikuks“ ja „Peeter töötab politseinikuna“ ning õpetaja parandab seejuures hoolikalt kõik vead. Õpilased ei saa aga ametite teemal vabalt rääkida ega isegi kordagi öelda, kelleks nemad tahaksid saada ja kellena töötavad nende vanemad. Sageli sunnitakse õpilasi kasutama ka vastava taseme jaoks liiga keerulisi keelendeid, näiteks seitsmendas klassis umbisikulise tegumoe või sihitise peensusi.
Tänapäevased seisukohad ütlevad aga selgelt, et enne kui õpilane ei ole mingit vormi palju loomulikus keelekasutuses kuulnud ja ise enda loodud tekstis kasutada proovinud, ei saa ta seda omandada. Keeleoskuse arengus on ka kindlad etapid ning liiga vara liiga kõrgete nõudmiste esitamine pidurdab arengut oluliselt. Hea õpik ja professionaalne õpetaja kasutavad neid tekste, grammatikateemasid ja ülesandeid, mis on õppijaile sel arenguetapil parajad ning lasevad õpilastel palju ise keelega katsetada. Professionaalne õpetaja teab ka, mis vead on mis etapil keelelises arengus loomulikud ning mida tasub parandada ja mida mitte.
Kui tahame, et vene õpilased saaksid õppida eesti keelt rõõmsalt ja tõhusalt, siis tuleb senisest tunduvalt rohkem panustada õppematerjalide loomisse ja õpetajate väljaõppesse! Õpetajatel peavad olema kasutada eakohased, põnevad, aktiivsed ja loogilised eesti keele õppematerjalid. Õpetajad peavad olema saanud tänapäevase väljaõppe. Neil peavad olema süsteemsed teadmised teise keele oskuse arengu ning eri vanuses õpilastele eri osaoskuste, grammatika ja sõnavara õpetamise kohta. Nad peavad olema piisavalt harjutanud aktiivõppemeetodite kasutamist ja rühma juhtimist! Seda kõike on vaja edukaks õpetamiseks nii praegustes koolides kui ka ühtses Eesti koolis.
Ei ole mõtet tuhandet eesti keele tundi lihtsalt maha kanda, vaid on võimalik muuta need ägedaks ja tõhusaks!
Olen ise Tartu Ülikoolis töötanud nüüdseks kaks ja pool aastat ning kogu selle aja eesti keele kui teise keele õpetajate väljaõpet arendanud. Üheks väga edukaks kogemuseks on olnud uudse improvisatsiooniliste aktiivõppemeetodite kursuse loomine, mis on saanud ka tudengitelt kõrge hinnnagu. Teiseks positiivseks kogemuseks võib pidada kahe innovatiivse eesti keele õppekomplekti loomist gümnaasiumile, mille kasutamise uurimine on näidanud õpilaste hoogsat keelelist arengut ja selget motivatsiooni tõusu. Neid materjale olen saanud edukalt kasutada ka didaktika kursustel. Kolmandaks edusammuks on kümmekonna huvitava ja vajaliku metoodikaalase magistritöö juhendamine ning nende põhjal teadusartiklite kirjutamine. Järgnevalt on vaja arendada õppekava tervikuna ning hoogustada metoodikaalast uurimistööd ja heade õppematerjalide loomist, sealhulgas rakendada tööle doktorandid.
Usun kindlalt, et kui arendame õpetajaid ja õppematerjale, siis on noortel võimalus eesti keelt hästi osata ja armastada! Vene õpilased on väärt huvitavat, aktiivset ja jõukohast eesti keele õpet!"
"03.10.2019, 16:22",kultuur,https://epl.delfi.ee/artikkel/87640871/tartus-toimub-loomemajanduse-seminar-x-factor,"Tartus toimub loomemajanduse seminar ""X Factor""","Kiur Kaasik
Neljapäeval, 10. oktoobril toimuv Tartu Noore Kunsti Oksjon leiab aset Tartu Loomemajanduskeskuse algatusel juba 2009. aastast. See on ainulaadne noorte kunstnike loomingu tutvustamisele pühendunud kunstioksjon Eestis. Oksjonil esitletakse nii uusi loojaid kui noori professionaalseid kunstnikke. Oksjoni eesmärgiks on pakkuda põnevat ja head kunsti nii esmasele kunstiostjale kui ka pühendunud kollektsionäärile.
Tartu noore kunsti oksjoni töödega saate tutvuda siin.
Reedel, 11. oktoobril kell 13-15 toimub loomemajanduse seminar ""X Factor"" (inglise keeles). „X Factor“ on pühendatud sellele „salapärasele miskile“, x-faktorile, mis peidab end loomingus. Koos inspireerivate esinejatega LMK uutest prioriteetsetest valdkondadest, milleks on etenduskunstid, film ja muusika, otsime x-faktorit, mis viiks loojaid ja ettevõtjaid uute ja rahvusvaheliste horisontideni.
Lavastaja ja näitleja Jarmo Reha ning muusik Liis Ring otsivad x-faktorit etenduskunstidest erinevates kultuuriruumides. Nad jagavad oma kogemust lavastuse „Elagu elu, mis põletab rinda“ (lavastajad Armel Roussel Belgiast ja Jarmo Reha) loomisprotsessist, mis leidis aset Jaapanis, Indias ja Senegalis. Esietendus toimus 11. septembril 2019 Vabal Laval. Lavastus on kutsutud erinevatele rahvusvahelistele festivalidele.
Filmihelilooja Mihkel Zilmer kõneleb seminaril teemal „Helimaailmad: filmimuusika loomine, mis lisab narratiivile uue dimensiooni ja muudab filmikogemuse kaasahaaravaks“. Mihkel Zilmer jagab oma kogemust Tanel Toomi „Tõe ja õiguse“ filmimuusika loomisel ning samuti tutvustab põgusalt muusika loomist taani-belgia-eesti kaasproduktsioonile „Erna on sõjas“ (režissöör Henrik Ruben Genz), mille võtted toimusid augustis ja septembris Tartu Filmifondi toel Tartus ja Tartumaal. Zilmer on olnud seotud enam kui 70 filmiprojektiga, peamiselt Madalmaades.
Noor ettevõtja Neveli Niit avab iduettevõtte Ridline loomise tagamaid – kuidas leida loomevaldkonnas üles hea start-up idee ehk mis on x-faktor iduettevõtluses?
Briti kultuuriajakirjanik Jude Cowan Montague otsib x-faktorit rahvusvahelises muusikatööstuses.
Seminar toimub koostöös Ajujahiga.
Laupäeval, 12. oktoobril kell 16.00 - 24.00 toimub Psühhodisko VI rahvusvaheline konverents „Celluloid Music“ ja kontserdid .
""Celluloid Music“ on pühendatud filmimuusikale vinüülil ja tselluloidil. Toimuvad muusikalised loengud filmimuusika eripärast ja Eesti filmimuusikast, samuti avatakse näitus vinüülplaatide kujundustest.
Jussi Kantonen Soomest teeb ettekande, mis on pühendatud giallo-filmide audiovisuaalsetele maastikele. Giallo-filmideks kutsutakse Itaalias varastel '70ndatel filmitud mõrvatrillereid. Loeng on inglise keeles. Olav Ehala teemaks on ""Olav Ehala isiklik kogemus filmimuusika loomisel”. Ehala on üle 50 filmimuusika autor, saanud joonis- ja nukufilmide (""Aeg maha"", ""Eine murul"", ""Ärasõit"", ""Papa Carlo teater"", ""Hotell E"") muusika eest rahvusvahelisi auhindu. Ta on loonud muusikat ka filmidele ja lavastustele.
Kell 21 algab filmiprogramm „Film ja muusika“ (16mm tselluloidilt). Projektsionist Paavo Mardi teeb sissejuhatuse filmiprogrammi ja projektsioonitehnikasse. Näitamisele tulevad „Eine murul“ (1987, Priit Pärn, muusika Olav Ehala), „Võidusõit“ (1984 Kaarel Kurismaa, muusika Tõnu Naissoo) ja „Suur Tõll“ (1980, Rein Raamat, muusika Lepo Sumera).
“Celluloid Music” toimub Psühhodisko vennaskonna ja Tartu Loomemajanduskeskuse koostöös.
Kell 16 samal päeval on vinüülplaatide kujunduste näituse avamine aadressil Kalevi 13."
"29.07.2016, 23:56",lp,https://epl.delfi.ee/artikkel/75198157/suvepiknik,Suvepiknik,"Külaliste ootel laud Noarootsis asuvas suvekodus. Siin peetakse lugu heast toidust, toredatest sõpradest ja Eesti ilusast suvest. Pildi autor on juba aastaid Noarootsis suvitav Marika Hanson."
"10.04.2015, 23:30",valismaa,https://epl.delfi.ee/artikkel/71214587/islamiriigi-kubervoitlejad-tegid-prantsuse-telegigandi-taiesti-pildituks,Islamiriigi kübervõitlejad tegid Prantsuse telegigandi täiesti pildituks,"
Prantsuse telemeedia konglomeraati TV5Monde võib nimetada üheks prantsuskeelse maailma tõsiselt võetavamaks ja usaldusväärsemaks kanaliks. Pariisi peakorterist antakse eetrisse rohkem kui kahe käe sõrmede jagu telekanaleid ning peetakse veebiportaale, millel on suur jälgijaskond mitte üksnes Prantsusmaal, vaid ka muudes prantsuskeelsetes piirkondades. Avalik-õigusliku meediaorganisatsioonina on TV5Monde’i ülesanne maailmas toimuvat ka kõige kriitilisematest kohtadest põhjalikult ja faktidele toetudes vaatajatele vahendada.

Meediagrupi juhil Yves Bigot’l tuli teiste meediakanalite kaudu halbu uudiseid teatada. „Me ei ole enam suutelised oma telekanalites saateid eetrisse andma. Meie veebilehed ega sotsiaalmeedia kontod pole enam meie kontrolli all. Sinna on riputatud väited, et selle taga on Islamiriik,” tunnistas ta.
Telekompaniile korraldatud rünnak hämmastas oma keerukusastmega. „Kõike tehti väga sünkroniseeritud kujul. Üsna rünnaku alguses varises kokku meie arvutisüsteem ja pärast seda teised programmid,” nentis TV5Monde’i digidirektor Hélène Zemmour. 
Prantsuse valitsus võttis rünnakut ülitõsiselt. Juba neljapäeval kutsuti peamiste meediaorganisatsioonide juhid erakorralisele nõupidamisele, et arutada küberkaitse tugevdamist. Valitsuse hinnangul on niisuguste rünnakute kordumise tõenäosus suur. 

Peale selle, et avalik-õiguslik telekanal küberründe tõttu pildita jäi, on Prantsusmaa meedial teisigi hädasid. Juba üle kolme nädala pole prantslased avalik-õigusliku Radio France’i kuuelt kanalilt kuulnud pea midagi muud peale muusika: 5000 töötajaga hiigelasutus streigib.Valitsus otsustas hiljuti, et kvaliteetse ajakirjanduse tegijana tuntud asutus vajab hädasti reforme. Riik on nimelt Radio France’ile väga lahkelt raha eraldanud. Asutuse eelarve on 2004. aastast alates suurenenud 27%, tööjõukulud aga tervelt 47%. Nüüd jäädakse igal aastal 20 miljoni euroga miinusesse. Valitsus määras Radio France’ile uue noore juhi Mathieu Gallet’, kes on tuntud parempoolsete vaadete poolest. Esimese asjana teatas ta, et tulud-kulud tuleb vähemalt tasakaalu saada. Selleks pani ta ette 300 töötajat vabatahtlikult koondada ja näiteks praegused kaks täiskoosseisulist raadio­orkestrit ühega asendada. Ametiühingud pidasid kärpimist ennekuulmatuks ja mõeldamatuks ning hakkasid streikima. 
Peale selle, et avalik-õiguslik telekanal küberründe tõttu pildita jäi, on Prantsusmaa meedial teisigi hädasid. Juba üle kolme nädala pole prantslased avalik-õigusliku Radio France’i kuuelt kanalilt kuulnud pea midagi muud peale muusika: 5000 töötajaga hiigelasutus streigib.
"
"28.12.2017, 00:02",sport,https://epl.delfi.ee/artikkel/80622679/eesti-aasta-treener-cretu-see-on-tegelikult-vaga-paljude-inimeste-too,Eesti aasta treener Creţu: see on tegelikult väga paljude inimeste töö,"Eile valiti Eesti aasta treeneriks rumeenlane Gheorghe Creţu. Temast sai Avo Keele (2010) järel teine võrkpallitreener, kellele on ulatatud Kuldne Kristjan. Korvpallitreener Jaak Salumetsa on tunnustatud kaks korda (1991, 1993) ja korra on parimaks valitud jalgpallikoondise endine juhendaja Tarmo Rüütli (2011). „Juba kandidaatide hulka nimetamine on suur au,” lausus Creţu eile pärastlõunal, kui lõplik valik seisis alles ees ja tal ei olnud võidust aimugi. „Tegelikult on see väga paljude inimeste töö.”
Enne õhtusele pidulikule galale minemist osales Creţu Eesti võrkpallihooaja lõpetamisel, mis toimus äsja avatud Teras Beachi rannahallis. Eesti aasta meesvõrkpalluriks nimetati oodatult Robert Täht, naisvõrkpalluriks 19-aastane Kertu Laak ja treeneriks Rakvere Balti tšempioniks tüürinud Urmas Tali. Rannavollepaaridest kuulutati parimateks Kristi Nõlvak ja Mari-Liis Graumann ning Kusti Nõlvak ja Mart Tiisaar.
B-koondislane palka ei saa
Lõppenud hooaja kõrghetkedeks jäid rahvusmeeskonna Maailmaliiga kolmanda tugevusgrupi esikoht ja MM-valiksarjas teenitud seitse võitu. Ka uus hooaeg tuleb põnev: meeskond osaleb uues ja tugevas Euroopa liigas, seal debüteerib ka naiskond ja mõlemad tiimid tahavad kindlustada pääsu EM-finaalturniirile. Kirsiks tordil on B-meeskonna sünd.
See oli Creţu kauaaegne siht. B-koondis hakkab mais Rakveres tegutsema esindusmeeskonnaga paralleelselt ja soovitakse töös hoida ka suvel. Järelkasvuvõistkonna juhendaja kohal näeks Creţu Urmas Tali. „Olen ka ise kohal ja jälgin neid,” kinnitas Creţu. Tema sõnul saab mängijaid vajaduse korral ka kahe võistkonna vahel liigutada. „See on suur eelis. Selver, Pärnu, Tartu, TTÜ... Tegelikult kõigil klubidel on häid noori.”
Kindlat vanusepiiri ta järelkasvumeeskonnale ei sea. „Uks on avatud kõigile,” sõnas Creţu. Aga kui jutt läks juba kogenud diagonaalründajatele Siim Põlluäärele (28) ja Hindrek Pulgale (27), nentis ta, et nende B-tiimi kaasamist ei pea ta mõistlikuks. Pigem tuua nad vajaduse tekkides otse A-meeskonda.
Esiti oli soov lülitada B-koondis Euroopa liiga tugevuselt teise gruppi ehk hõbeliigasse, kuid Euroopa alaliit ei olnud nõus. „Lepiti kokku, et sellist asja ei tehta, kõik osalevad üksnes oma parima koosseisuga,” selgitas võrkpalliliidu president Hanno Pevkur. „Usun, et kellegi neile ikka mängudeks vastu saame.”
„Kahju, et Euroopa liiga ideest asja ei saanud. Vaja oleks ka võistlusväljundit. Aga igal juhul on hea, et need noored suvel töös on. See on oluliselt tõhusam, kui ise rannas mängimas käia,” arutles Eesti koondise eelmine peatreener Avo Keel.
„Ideaalne, et koondise kõrvale tuleb ka B-koondis. Noored saavad kas või korra nädalas pidada treeningmängu põhikoosseisu vastu,” sõnas libero Rait Rikberg. „Meil on noori palju. Võtame kas või Kevin Soo. Ta on vahel mahtunud koondisse, siis jälle mitte, kui paremad on kohal olnud. Aga oleks vaja oma silmaga näha, kuidas ta on Saksamaal arenenud.”
Erinevalt põhimeeskonda valitud võrkpalluritest ei saa B-koondise mängijad tasu.
Kolm eestlast Läti koondises
Lõunanaabrite võrkpallikoondise peatreeneril Avo Keelel on taustatiim peaaegu paigas.
Juba varem oli teada, et teiseks treeneriks hakkab nimekas Läti juhendaja Boriss Koltšins. „Üldfüüsilise ettevalmistuse eest hakkab hoolitsema Tarmo Tiits, statistikuks tuleb 99% tõenäosusega Märt Pajusalu, kes on ka varem Läti koondisega töötanud,” avaldas Keel.
EM-valiksarjas on Läti vastased Eesti ja Iisrael, Euroopa hõbeliigas ehk esiliigas loositi Läti kokku Makedoonia, Austria ja Kosovoga."
"12.06.2017, 00:05",sport,https://epl.delfi.ee/artikkel/78524005/esimene-voit-tuli-kuid-tanak-ei-saa-draamata,"Esimene võit tuli, kuid Tänak ei saa draamata","Millegipärast tahtis taevas, et Ott Tänak saaks elu esimese rallivõidu kätte läbi valu ja vaeva, ning pildus ka viimasel päeval kaikaid kodaraisse. Ehk nagu Tänaku kaardilugeja Martin Järveoja tabavalt ütles: „Ajalugu on näidanud, et Tänakul ei tule midagi lihtsalt.”
Laupäeva õhtul seoti Eesti lipp juba mastinööri külge ja karikale hakati graveerima Tänaku nime. Meie mehe edu Jari-Matti Latvala ees oli turvaline, 24,2 sekundit, minna jäi neli lühikest kiiruskatset ehk kõigest 42 kilomeetrit.
„Ei näe võimalust, kuidas Latvala pelgalt sõiduga minust mööda saaks,” kuulutas Tänak. „Nüüd on vaja mõistust ja õnne. Kihutan pühapäeval riskivabalt, peaasi, et auto toimiks.”
Lühidraama algas siis, kui pühapäevasest esimesest kiiruskatsest oli läbitud stardisirge. „Kabiin oli hoobilt tolmu täis, näha polnud suurt midagi,” kirjeldas Järveoja. Kohe vajus auto kraavi, tuli pidurdada ja tagurpidi välja sõita. „Kaotasime sinna viis-kuus sekundit.”
Ent siis sai Tänak rütmi sisse, legend toimis ja poolpimedana oli ta katse teises pooles Latvalastki kiirem. Ometi vähenes vahe 5,3 sekundi võrra.
„Finišis oli auto põrandal paks kiht liiva. Proovisin seda kätega välja kühveldada, kuid lootusetu, sõites kogunes kuhi uuesti,” rääkis Järveoja. „Üritasime leida auku, kust tolm sisse tuleb. Ei leidnud. Aga saime hakkama. Olen palju saunas käinud, aga tolmusaunas mitte.”
„Tahtsin päeva küll lihtsalt võtta, aga sees keeras ikkagi,” selgitas Tänak. „Pärast eksimust keskendusin täiega ning sain auto üle kontrolli.”
Teisel katsel tegi ka Latvala sõiduvea ja sellega oli asi otsustatud.
Viimasel, punktikatsel võttis Tänak asja nii rahulikult kui võimalik – „Ei hakka elu esimest rallivõitu ohtu seadma” – ja sumpas liivasel rajal võidukalt üle lõpujoone.
Siis oli rõõm. M-Spordi hooldusala möirgas, Eesti lipud lehvisid üle finišiala… Tänak ja Järveoja kargasid, käed võidukalt üleval, auto katusele, tegid seal paar hüpetki.
Tänak proovis esialgu tundeid eneses hoida, tagasihoidlik Saaremaa mees ikkagi, kuid ühel hetkel valgus lai naeratus üle ta näo.
„Tunne on suurepärane. Kõik on selle võidu nimel kõvasti pingutanud,” paiskas Tänak välja esimesed emotsioonid. „Loodetavasti on tänane võit esimene paljudest. Areneme iga ralliga.”
Järgnes auandmine. Kõrvalseisjad patsutasid, kolleegid-võidusõitjad ja kaardilugejad tulid embama… Poodium. Tänak ja Järveoja kaelakuti. Eesti hümn, mis tõi paljudele pisara silma. Šampanjadušš – Tänak valati sokkideni märjaks – ja siis tulid fännid oma pudelitega ning kordasid protseduuri… Kolmandat sahmakat – tiimi hooldusalas – Tänak vältis, pritsis hoopis bossi Malcolm Wilsoni šampanjaseks.
Wilsonile, muide, tuletati meelde, kuidas ta öelnud omal ajal Latvalale, et auto katusele tohib hüpata üksnes esimese rallivõidu puhul, muidu läheb juubeldamine liiga kalliks.
„Pole probleemi,” ühmas Wilson vastuseks. „Küll me katuse parandamiseks raha leiame.”
Intervjuusid jagades oli Tänak ehteestlaslikult vaoshoitud. „Ütlen ausalt, finišis ei olnud mul palju emotsioone. Raske nädal oli. Tunne… Tunne oli selline, et töö sai tehtud ja pinged on maas.”
Tänak tunnistas, et tahtis kindlasti esmakordselt triumfeerida enne Poola rallit, kus ta kaotas mullu rehvi purunemise tõttu kindla esikoha. „Kõik oleks oodanud, et ma just Poolas võidu kätte saan, ja see pannuks liigse pressi peale. Eks ta vabanemine ole, kuid ega järgmised võidud lihtsamalt tule.”
MM-sarja kokkuvõttes kerkis Tänak kolmandaks ning kaotab liider Sébastien Ogier’le 33 ja teisel kohal olevale Thierry Neuville’ile 15 punktiga.
Küsimusele, kas nüüd hakkab ta tähelepanelikumalt punkte lugema, vastas Tänak muiates: „Mis seal ikka lugeda, ega neid sellega juurde tule.”
Mõtleb Tänak MM-tiitlist või mitte, järgmisena ootab teda ees kaks kiiret rallit Poolas ja Soomes. „Mõlemad võidukihutamised sobivad Tänakule, pole põhjust, miks ta ei peaks neilgi kõva olema,” tõdes Wilson. „Neljal võidusõitjal on võimalus tšempioniks tulla, selleks peab järjekindlalt kõrgel kohal rallisid lõpetama. Kel see õnnestub, kroonitakse maailmameistriks.”
Tänak jäi endiselt tagasihoidlikuks: „Poolas on keeruline, aga ma loodan vähemalt poodiumi lähedale pääseda.”
Pressikonverentsil pahandas Tänak pisut Latvalaga, mõistagi mitte tõsiselt: „Lootsin, et ta saab punktikatsel parema tulemuse ja jätkab MM-sarjas minu ees, siis saanuks Poola ralli avapäeval parema stardikoha.”
Ja kuidas elu esimese rallivõidu tähistamine välja näeb?
Tänak: „Sõidan täna õhtul koju naise ja laste juurde. Sellega tähistangi.”
Kolm küsimust Wilsonile
M-Spordi juht Malcolm Wilson, kas Ott Tänaku võiduga on kauaaegne eesmärk täidetud?
Oleme alles teel, mis on kulgenud aastate jooksul üles ja alla. Mäletan, kuidas Markko Märtin minu tiimis esimese võidu sai, nüüd Tänak…
Mis oli võidu alus?
Kogemused, mida Tänak on pika aja jooksul hankinud. Ta on õppust võtnud ka tiimikaaslaselt Sebastien Ogier’lt ja saab aru, et ralli võitmiseks ei pea igal kiiruskatsel esimene olema.
Esikohti tuleb veel?
Vaadake, Tänak kasvas selle võiduga märgatavalt pikemaks. Ta jõudis uuele tasemele. Kiirust tal jätkub, nüüd on ka tasakaal paigas.
Tulemused
Sardiinia ralli
1. Ott Tänak 3.25.15,12. Jari-Matti Latvala +12,33. Thierry Neuville +1.07,74. Esapekka Lappi +2.12,95. Sébastien Ogier +3.25,36. Juho Hänninen +3.38,57. Mads Østberg +6.31,88. Andreas Mikkelsen +8.07,8
MM-sari kokku: 1. Ogier 141, 2. Neuville 123, 3. Tänak 108, 4. Latvala 107, 5. Sordo 72
Meeskondlik arvestus: 1. M-Sport 234, 2. Hyundai 194, 3. Toyota 143
Tänaku tee rallivõiduni
1. kiiruskatse
1. Neuville
2. Tänak +0,2
Miki-hiire katse ei otsusta midagi.
2. kiiruskatse
1. Meeke
7. Tänak +6,8
Tänak: „Puhastame rada ja tolm segab.”
3. kiiruskatse
1. Hänninen
8. Tänak +19,3
Tänak: „Ühel hüppel eksisime.”
4. kiiruskatse
1. Meeke
6. Tänak +14,8
Evans ja Breen katkestavad, Lappi langeb kõrgest mängust. Tänak: „Rehvid muutusid pehmeks.”
5. kiiruskatse
1. Paddon
4. Tänak +14,7
Sordo kaotab aega ja ta lootus kustub. Tänak: „Lahtist kruusa palju. Libe.”
6. kiiruskatse
1. Paddon
4. Tänak +15,2
Tänak: „Kanname kaasas kahte varurehvi. Kaalu on liiast.”
7. kiiruskatse
1. Paddon
4. Tänak +17,9
Tänak: „Olin veidi aeglane. Auto tagaosa libiseb.”
8. kiiruskatse
1. Paddon
6. Tänak +14,1
Ogier ei leia autoga jätkuvalt klappi ja kaotab pidevalt sekundeid. Tänak: „Tegin pirueti. Ei tunne end hästi.”
9. kiiruskatse
1. Paddon
3. Tänak +9,5
Hänninen kaotab 40 sekundit ja kukub konkurentsist. Tänak: „Võitlesin autoga, tasakaal pole paigas.”
10. kiiruskatse
1. Paddon
3. Tänak +13,7
Tänak: „Sõitsin tolmus nagu kotis.”
11. kiiruskatse
1. Paddon
3. Tänak +14,6
Tänak: „Rehvide haarduvus on kehv.”
12. kiiruskatse
1. Paddon
2. Tänak +9,4
Ogier, Mikkelsen ja Østberg lõhuvad rehvi, Neuville’i autol kaovad pidurid. Tänak võidab katse: „Draamat pole, kuigi pidurid kadusid katse lõpus ära.”
13. kiiruskatse
1. Tänak
2. Latvala +16,5
Paddon teeb avarii ja katkestab.
Tänak võidab katse: „Tunne on väga hea, auto toimib.”
14. kiiruskatse
1. Tänak
2. Latvala +20,0
Tänak võidab katse: „Puhas sõit. Tuleb rehve säästa.”
15. kiiruskatse
1. Tänak
2. Latvala +24,3
Tänak: „Julgesime pingutada. Olen rahul”
16. kiiruskatse
1. Tänak
2. Latvala +18,8
Tänaku autos on kuskil auk, kabiin täitub tolmuga, seetõttu sõidab ta kurvis korraks välja.
17. kiiruskatse
1. Tänak
2. Latvala +25,5
Latvala suretab auto korraks välja.
Tänak: „Kabiin on tolmu täis, nähtavus puudub. Proovin probleemi lahendada.
18. kiiruskatse
1. Tänak
2. Latvala +23,4
Tänak: „Kõik on korras, auto on korras.”
19. kiiruskatse
1. Tänak
2. Latvala +12,3
Tänak: „Tunne on suurepärane. See oli väga raske nädal, kuid see hooaeg on olnud tõeliselt hea. Meeskond ehitas uue auto ja meie tiimis on kõik selle võidu nimel kõvasti pingutanud.”"
"06.08.2016, 00:05",lp,https://epl.delfi.ee/artikkel/75258101/lpaevik-kultuur,LPäevik - kultuur,"• Eesti disaini pühapäev
Sel pühapäeval toimub Luigel Eesti disaini- ja vanavarapäev, kus saab näha nii vana tuntud disaini kui ka tänapäeva põnevaid tootelahendusi. Luigele tulevad disainerid ja vanavaramüüjad üle kogu Eesti, samuti lõunanaabritest vanavarakaupmehed. Päeva korraldaja Epp Priimäe sõnul on nüüdisaegsele Eesti disainile tekkinud elitaarsuse müüt – seda müüakse uhketes poodides ja kalli hinnaga. Luigel on võimalus müüti kummutada ning omamaiste tootjate ja kunstnikega tuttavaks saada. Eesti disaini- ja vanavarapäeval teeb huvilistele ringkäigu ka Eino Mäelt, endine Tarbeklaasi disainer ja väga põnevate vaaside autor. Koos temaga räägib tollasest tootedisainist tuntud kunstnik Leonhard Lapin.
• Nädalavahetuse kinosoovitus
• Adamson-Ericu stipendiumi pälvis Juss Heinsalu"
"10.03.2018, 00:05",lp,https://epl.delfi.ee/artikkel/81370213/kevadesse,Kevadesse!,"Vahepealne külm ehmatas päris ära – õigemini tegelikult tajutav tuulekülm –, kuid nüüd on õnneks juba näha kevadet. Räästad tilguvad, päike paistab üha rohkem ja kauem ning oleme ka ise rõõmsamad.
Rõõmsalt ja kevadiselt kollast armastab armastatud telediktor Elo Ellermaa. Seda oli näha tema hubases Viimsi kodus – Elole saab „külla minna” LP Kodu veergudel. Toredasti kujundatud elamine on Elo kindlus, kus ta meelsasti tööst vaba aega veedab. Isegi kaunist talveilma naudib ta pigem aknast, sest meie külm kliima on talle liiast. Niisiis on ta ilmselt üks kärsitumaid kevade ootajaid.
Üldse on kodu eestlasele tema kindlus, kuhu nii kergesti võõraid ei lubata. Ent on üks väga hea põhjus kodu üle vaadata. Kevad toob kaasa Jazzkaare ja festivali osa on ka kodukontserdid: oma koju oodatakse esinema muusikuid ja mahutatakse hulganisti kontserdikuulajaid. LP Kodu rubriigis saab lugeda kahe noore pere kogemusi, mis nad said möödunud aastal kodukontserti korraldades. See pakub igal juhul rohkesti positiivseid emotsioone ja mälestusi.
Igaühe kodu ligiduses on midagi, mis jõudsalt kevade märke ilmutab – mine saa osa! Olgu see ojake, jõgi, päikese käes looklev metsarada või linnapark. Jaluta ja naudi talve üleminekut kevadeks. Või kutsu kontsert koju!"
"19.09.2018, 00:05",kultuur,https://epl.delfi.ee/artikkel/83699973/sookollikindel-soprus-vaarikametsas,Sookollikindel sõprus Vaarikametsas,"End Rakvere teatri suures saalis sisse seadnud Vaarikametsas hakkab juhtuma veidraid asju. Kõigi suur sõber ja hobikondiiter (ja nagu hooaja avamise puhul peetud perepäeval selgus, võrdlemisi kibe käsi „Musta notsu” kaardimängus) Põrsas Desmond (Peeter Rästas), kelle muffinid on tuntud nii siin- kui ka sealpool lava, kuuleb salapärast krõmpsutamist ja sahistamist ja kahtlustab... sookolli. Paraku ei usu ükski metsaelanik Põrsast enne, kui hakkavad toimuma seletamatud vargused. Kaovad meisterküpsetaja muffinid, ülienergilise jänes Ronja (Jaune Kimmel) poksikindad ja pasun, udupeene krokodilliproua (Helgi Annast) küünelakk ning metsa intelligendi ja filosoofi põder Helmuti (Grete Jürgenson) pidulik põdrakõne.
Kinni tuleb püüda keegi, keda pole kunagi kohatud ja kelle olemasolus kindelgi ei olda. Üheskoos hakatakse püüdma sookolli, et kaitsta kodumetsa.
Pealtnäha lihtsas loos peitub kõigile meeldetuletuseks iva: tõelist sõprust ei saa keegi röövida – isegi mitte isehakanud sookoll! Ahnus ja isekus võidetakse kavaluse, rõõmu ja koostööga ning sellel teekonnal saavad laginal naerda mudilased ja mõnusalt naeru pugistada neid teatrisaali saatma tulnud täiskasvanud. Erakordselt peent huumorit pakub Grete Jürgensoni kehastatud põder Helmut, kelle karakter on nii terviklik, et viimaks tükib naer peale ainuüksi Helmuti lavale ilmudes ja tema jaburalt paigalkalpsavaid samme nähes.
Väikestele vaatajatele pakutakse kaasaelamiseks läbinisti positiivseid ja heatahtlikke tegelasi. Isegi antagonist sookoll ei muutu teatrisõpradele vastumeelseks ja hirmsaks – pigem hakkab temastki kahju ja tekib soov aidata. Sõge-segaste maailmasündmuste ja liigsete ärritajate keskel, mis lapse keskendumisvõimele kasu asemel pigem kahju teevad, on tervitatav kohata lootustandvaid tegelasi, kellele laps saab kaasa tunda ja abiks olla ning neist soojalt mõelda. Lavastaja Marko Mäesaar on taibanud, mis väikesele vaatajale meeldib, ent pole unustanud, et ka lastele teatrit tutvustavad vanemad ootavad elamust (ilma ei jää keegi!). Kujunduses pole Marge Martin teinud allahindlust: kostüümid ja lavakujundus on stiilsed, värvid paitavad silma ning tegelaste välimus toetab üldist esitust ja tegelasloomet. Arvesse on võetud vaatajate valmidust märgata detaile ning luua lapsesilmale nii olulist loomulikkust ja harmooniat, tõsi, kerge vimkaga ja omanäolise käekirjaga.
LAVASTUS
Rakvere teater
„Põrsas Desmond ja sookolli lõks”
Lavastaja: Marko Mäesaar
Dramatiseerijad: Donald Tomberg ja trupp
Osades: Helgi Annast, Grete Jürgenson, Jaune Kimmel, Tiina Mälberg, Peeter Rästas
Esietendus 12. septembril"
"02.06.2018, 00:05",lp,https://reisijuht.delfi.ee/artikkel/82244455/iraani-reaalsus-kas-koik-mangivadki-topeltmangu,Iraani reaalsus. Kas kõik mängivadki topeltmängu?,"Lennuk rappub. Viimased pinevad sekundid, enne kui rattad maad puudutavad ja õnnelikult maandume. Naised, kes veel äsja lennukis oma lokke raputasid, katavad pea salliga. Jälgin neid uudishimuga ja üritan välja nuputada, milline oleks minu jaoks mugavaim viis – jah, ka turistid ei pääse hijab’i kandmisest.
Neelan kergest ärevusest tekkinud klombi alla, ütlen iseendale „Tere tulemast Iraani!” ja astun lennukist maha. Plauh! lööb soe õhk mulle näkku, ja selle sõnaga võiks kokku võtta kogu minu Iraani kogemuse. Plauh! ja plauh! jõuab minuni info, mida lääne meediast kuigi tihti ei saa.
Maailmas number üks on kõik hästi – see on mõeldud turistidele ja neil on Iraanis hea elu. Hea nagu magusad datlid või krõmpsuvad pistaatsiapähklid. Kõik on olemas. Või noh, kui sa juhtud olema naine, siis eksisteerivad mõningad piirangud, aga üldjuhul on tegemist paradiisist kukkunud ja pärsia vaibaga kaetud maalapiga. „Tšai-tšai!” kutsuvad kohalikud sind tänavalt oma koju teed jooma. Tahad, võta veel puuvilju? Söö ometi rohkem šokolaadi!
Jah, turistina on elu ilus, käid kõrbest mereni ja sind koheldakse kui kadunud olnud pereliiget. Kas paneb sulama? Minu igatahes pani. Aga leidsin ka oma väravavõtmed, kes mind teise maailma juhatasid. Kohalikku reaalsusse.
„Astu oma uude koju,” saan särtsaka psühholoogiaprofessori korteriuksel suure kallistuse osaliseks, „mu abikaasa läks meie maamajja, et naistel oleks koos mõnusam elada.” Mõtlen Maryami heliseva naeru saatel, et see austusavaldus on küll veidi liiast, aga juba surub ta mu istuma, hoolitseb ette ja taha ning käitub nagu üks tavaline iraanlane ikka käitub. Turistide maailmas. Mitte et see poleks südamest mõeldud – oh ei, muidugi on –, kuid nende enda elu on midagi hoopis muud. Istume mugavalt diivanil, taamal käib satelliittelevisioon, sest kohalikest kanalitest tuleb vaid riiklikku propagandat.
Maryam alustab emotsionaalselt ja pikema sissejuhatuseta. „Kirjutasin siin, vaat, nii paksu raamatu eneseabist ja psühholoogiast ja natuke läbi ridade poliitikast,” näitab ta sõrmede vahel oma kolme-nelja sentimeetrit, „ja mis sellest pärast tsensuuri avaldati? Vaevalt käputäis.”
Facebook on Iraanis blokeeritud. Uudised kallutatud. Paljud raamatud kättesaadamatud. Äsja levis Instagramis video, kus politsei andis armunud paarile, kes pargis käest kinni jalutas, hoobi vastu nägu ja arreteeris nad. Jah, nad hoidsid käest kinni. Seda on siinsetele juhtidele liiga palju.
Psühholoogina on Maryamil hea ülevaade kohalike inimeste vaimsest tervisest. „Paljud on lootust kaotamas, elavad mingis alateadlikus hirmus ja pole siis ime, et nii mõnelgi noorel on depressioon.”
Mida teeb Maryam selleks, et kuidagi laveerides kohalikke aidata? Pea igal õhtul valmistavad nad abikaasaga sadu võileibu, sõidavad autoga ringi ja jätavad prügikastide kõrvale toidupakke. Kui toitu vorpida pole aega, panevad rahatähti prügikottide vahele. Käivad kord nädalas vanadekodus, ajavad juttu, annavad lootust ja nõu. Viivad lastekodusse puuvilju. Ega räägi sellest pea kellelegi – eesistujatele selline isetegevus ei meeldiks. Ja vanglad on niigi pungil täis.
Satun elama ühe kohaliku pere juurde. Ema-isa ja tütar-poeg. Perepoeg Mahdi, ligi kolmekümnene noormees, räägib head inglise keelt ja on lahkelt valmis mulle linna näitama. Esmalt astume kohalikku mošeekompleksi. Mu hijab vajub pidevalt alla, olen sellega üsna hädas, aga saan siiski hakkama. Naisena pean minema läbi värava, kus antakse mulle ümber lilleline „voodilina” – chador.
Mošee on ääretult uhke. Vahin põnevusega enda ümber ringi, kuni tunnen, et keegi mind katsub. Pöördun järsult ja mida ma näen? Minu vastas seisab üleni mustas chador’is naine – moraalipolitsei, kes jälgib, et kõigi riietus oleks igati korrektne. „Oh häda,” mõtlen kohmakalt oma lina kohendades. Vaatan naisele vabandavalt otsa ja mulle vaatavad vastu kaks ääretult sooja pruuni silma. Ühist keelt me ei räägi, kuid midagi pärsia keeles leebelt selgitades sätib tädi mu salli paika, kohendab käega mu taltsutamatuid salke ja pistab siis käe oma taskusse. Sealt ilmub peotäis komme, mille ta kõige soojema naeratuse saatel mulle ulatab. Mahdi seisab kõrval ja selgitab, et turistidega käitutakse üldiselt leebelt. Kohalikel tüdrukutel tekiks suuremaid probleeme – kuni arreteerimiseni.
Moraalipolitseinikel on käes suured tolmuharjad. See ajab mind naerma ja uurin Mahdilt, kas tõesti pühivad nad ringi luuramisest vabal ajal tolmu. Ei. Selgub, et kuna naised mehi ja mehed naisi ei puutu, siis märgates, et midagi on valesti, saab neid õrnalt tolmuharjaga suunata.
Mahdi ütleb, et tema unistus on minna välismaale ja seal oma õpinguid jätkata. Aga ta ei saa seda teha ja teate, miks? Takistuseks on ajateenistus. Noormehed saavad oma passi riigilt kätte alles siis, kui läbitud on kohustuslik 24-kuuline teenistus, millest esimesed paar kuud saab korralikku väljaõpet, aga ülejäänud aeg tuleb töötada mõnes asutuses valitsuse heaks. Või maksa 4000 dollarit, mine ja õpi mõnda aega ning tagasi tulles saad oma raha tagasi. Eks katsu koguda 4000 dollarit, kui juhtud saama miinimumpalka, mis on 200 dollarit kuus. Kui oled aga juhtumisi iraanlanna ja abikaasalt või isalt ei õnnestu luba välja nuiata, siis võid passist ja välismaast ainult und näha.
Zahrat kohtan bussis teel Aserbaidžaani piiri äärsesse linna. Tüdruk kannab tumedat ja tihedalt lõua alt kinnitatud hijab’i. Märk, et tegemist on tõelise muslimiga. Või kas ikka on? Räägime maast ja ilmast, kui järsku ütleb Zahra: „Anna andeks, et ka sina pead seda salli kandma. Vähemalt turistidelgi võiks vabadust olla,” ohkab ta. Olen pisut üllatunud. Esiteks muidugi seetõttu, et ega kohalikud pole riigis kehtivates reeglites süüdi. Ja teiseks – tänaval jalutades on üsna lihtne vahet teha, kes on liberaalne, kes konservatiivne. Ühtedel on sall hooletult hobusesaba peale visatud, teistel tugevalt kinnitatud hijab ja chador ümber. Nüüd tuleb päevavalgele ootamatu tõde. See, kas ja kuidas sa oma juukseid ja kehakumerusi katad, ei pruugi absoluutselt näidata, kui usklik sa oled. Enda katmine väljendab tänapäeval suurelt jaolt poliitilisele korrale või perekonna survele allumist.
Tuleb välja, et neiu vanemad on sügavalt usklikud, lapsed aga mitte eriti. Nad elavad veel kõik koos ühes majas, sest tööd on raske leida, ehkki Zahral on juba kaks magistrikraadi kõrgelt hinnatud ülikoolist.
Buss peatub. Zahra ütleb, et võiksin minna tema koju ja seal ööbida. Tal on vastas isa ja vend, ääretult sõbralikud kohalikud, kes mind samuti õhinal innustavad. Nad armastavad turiste, tahavad kuulda, missugune on elu välismaailmas, kostitada, naerda ja koos aega veeta. Paraku on mul juba hostelis koht kinni pandud, seega viivad nad mu autoga ukse ette, aitavad kotid sisse tõsta ja teevad kindlaks, et minuga on ka päriselt kõik hästi.
Zahraga saan siiski veel hiljem kokku. Räägime naistest – nimelt olen märganud, et väga paljud neist kasutavad ülemäärast meiki. Zahra ütleb, et nägu on ainus koht, kus saab natuke loomingulisust näidata, kui kogu keha ja juuksed on kaetud. Kohtan ka üht ääretult hea inglise keelega teismelist, kes avaldab mulle, et kavatseb 18-aastaseks saades lasta ninaoperatsiooni teha. Ta ninal pole muide midagi häda.
Psühholoog Maryam avab mulle tagamaid. Naised on õigusi kaotades kaotanud oma enesekindluse ja usuvad siiralt, et enda nägu kaunimaks tehes saavad nad selle tagasi. Paraku on see võitlus eos kaotatud, sest põhjuseid tuleks otsida hoopis riigis valitsevatest seadustest ja üleüldisest õhkkonnast.
Kuu aja jooksul vestlen kümnete intelligentsete noortega. Viimane kui üks neist tunnistab mulle, et soovib Iraanist lahkuda. Jah, muidugi nad armastavad oma kodu, peret, sõpru ja loodust, kuid vabaduse puudumist on liiga raske kanda. Nad pärivad veidi kartlikult, mida ma nende riigist arvan. Ja avaldavad sügavat kahetsust, et pean kandma salli, ei saa minna jalgpalli vaatama ega tohi tänaval laulda, sest olen naine. Neil on minust kahju. Neil. Minust. Minust, kes ma olen kasvanud vabas riigis, tohin tulla ja minna siis, kui tahan. Kes ma ei tunne survet teha ninaoperatsiooni. Kellel on sõnavabadus.
Ei, hoopis minul on neist kahju. „Sa ei peaks neile asjadele siin olles mõtlema,” ütlevad nad, „mine ja naudi meie maad, ole turist.” See on valus, kuid eks ta tõsi ju ole, et seal olles ma paljut muuta ei saa. Ehk lihtsalt suunata oma rahanatukese kohtadesse, kus see päriselt kohalikeni jõuab. Arvestades, et majandus käib viimasel ajal suure hooga alla, on tavainimestel Iraanis ääretult raske.
Niisiis käin kõrbes, ronin luidete otsa, jooksen paljajalu soolajärve kaldal. Külastan võimsaid mošeesid, joon imaamidega teed, pressin end tuubil täis metroosse. Vahin suu ammuli ajaloolisi maju ja ekslen kõrbelinna kuumadel tänavatel. Tiirutan giidi saatel Persepolise varemete vahel ja kujutlen end samasse paika sadu aastaid tagasi. Kuulen kümneid kordi „Tere tulemast Iraani!” ja vastan südamest tuleva naeratusega. Tambin kohalikus söögikohas ühepajatoidu ühtlaseks püreeks – nii nagu sõbrad ette näitavad – ja luristan mõnuga roosiveejäätist porgandimahlaga.
Joon salajasel peol konjakit. Ja sõidan siis saarele, millest paljud pole kuulnudki, kuid mis on minu silmis üks maailma ilusamaid paiku – ehk ka seetõttu, et tohin seal paaris rannas isegi bikiinides ujuda. Oo, see vabadus tundub lausa uskumatu.
Lõuna-Iraanis asuv pisike Hormuzi saar on popp eelkõige äärmushipide seas, kuid selle vikerkaarevärviline maastik ahvatleb teisigi. „Kanepit või oopiumi?” pakuvad rannas telkivad ja juba üleni pilves noored. „Või keedetud krabisid?” Kogu kallas on kaetud kärtspunase liivaga. Taamal kõrguvad lumivalged kaljud. Noor rastatüdruk näitab teed koopasse, kuhu pääsemiseks tuleb jupp maad pimedas roomata, kuid saali jõudes avaneb vikerkaarevärvides vaatepilt. Kontrastne justkui kogu see riik.
Lendan siselennuga lõunast üles Kaspia mere äärde. Matkan, elan ja naudin hetke. Ja ületan siis Aserbaidžaani piiri.
Piiriületus on vaevaline – olen pressitud sadade tomatikupeldajate ja sigaretismugeldajate vahele. Eikellegimaal ei kanna keegi enam hijab’i. Ei mingit topeltmängu enam. Aga teate, mis on veider? Kuu aega hijab’i kandmist, enda kontrollimist, mida ma suust välja ajan ja kellega suhtlen, on avaldanud mõju. Mitu korda satun kergelt paanikasse, kui avastan, et mu sall on kuhugi kadunud. Ei kujuta ettegi, mida tunnevad kohalikud."
"30.10.2015, 11:57",arileht,https://epl.delfi.ee/artikkel/72828989/eesti-energia-kasum-kukkus-viimases-kvartalis-kolmandiku-vorra,Eesti Energia kasum kukkus viimases kvartalis kolmandiku võrra,"Madalad energiahinnad tõid kaasa Eesti Energia kontserni kolmanda kvartali käibe alanemise, kuid ettevõte suutis kasumlikkuse säilitada, märkis Eesti Energia oma teates.
Ettevõte rõhutas, et põlevkiviõli müügimahtu ja käivet õnnestus keerulistele oludele vaatamata siiski kasvatada.
Kontserni müügitulu kahanes 171 miljoni euroni, mida on 13% vähem kui möödunud aasta kolmandas kvartalis. Kulumieelset ärikasumit (EBITDA) teenis Eesti Energia 67 ja puhaskasumit 31 miljonit eurot, mida on vastavalt 9% ja 29% vähem aastataguse perioodiga võrreldes.
Elektri müügitulu langes kolmandas kvartalis tervelt 28 protsenti, 81 miljoni euroni. Vähenenud elektri müügitulu ja müügimaht tulenevad ajalooliselt madalatest elektri börsihindadest, mille on kaasa toonud rohke Skandinaavia hüdroenergia elektriturul. Eesti Energia tootis kvartaliga 1,8 teravatt-tundi elektrit.
Eesti Energia finantsdirektor Andri Avila sõnul on energiaturgude madalseisus aidanud ettevõtte kasumlikkust säilitada range kulujuhtimine ja efektiivsuse kasv. „Oluline roll on olnud ka riskimaandamistehingutel, kuid nende peale tulevastel perioodidel enam palju loota ei saa, sest praeguses madalate energiahindade keskkonnas on kasumlikke tulevikutehinguid sisuliselt võimatu sõlmida,“ ütles Avila.
„Tegevuskeskkonda ilmestab hästi näiteks fakt, et augustis langes Brenti toornafta hind viimaste aastate madalaimale tasemele, 42 USA dollarit barreli eest. Nafta maailmaturuhind on aastavõrdluses kukkunud 41% ja elektri börsihind Eesti piirkonnas 28%,“ rääkis Avila.
Hoolimata madalast nafta hinnast, mis põlevkiviõli tootmise kasumlikkust otseselt mõjutab, kasvas Eesti Energia vedelkütuste müügimaht üle kahe korra, 138%. Kvartaliga tootis Eesti Energia rekordilised 81 200 tonni põlevkiviõli, olulise panuse toodangu kasvu andis seejuures Enefit280 õlitehas, mille toodang oli 37 000 tonni.
„Kasvanud õlimüügi kõrval teeb heameelt uue õlitehase stabiilsem töö ja toodangu kasv, tehase projekteeritud võimsus on plaanis saavutada käesoleva aasta lõpuks,“ kommenteeris Avila.
Investeeringuid 48 miljonit
Kontsern investeeris möödunud kolme kuuga 48 miljonit eurot, mida on 32% vähem 2014. aasta kolmanda kvartaliga võrreldes. Investeeringute vähenemine tuleneb põhiliselt Auvere elektrijaama peatsest valmimisest, mistõttu on suuremahulised investeeringud kahanemas.
Auvere elektrijaam tootis esimest korda elektrit 2015. aasta mais ning praegu tegeletakse veel seadmete lõpphäälestusega. Samuti jätkuvad elektrijaama katsetused erinevatel koormustel ja kütustega. “Sellise mastaabiga elektrijaama katsetuste programm on väga mahukas ja seetõttu kestab ka katseperiood mitu kuud sõltuvalt katsetuste tulemustest,” sõnas Avila. Elektrijaam on plaanis kasutusse võtta 2016. aasta esimeses kvartalis.
Elektri jaotusvõrku on kvartaliga investeeritud 23 miljonit eurot, mille eest ehitati 109 uut alajaama ning 413 kilomeetrit ilmastikukindlat elektriliini. Kvartali lõpuks oli paigaldatud ka 452 000 kaugloetavat arvestit. Kõigist Elektrilevi arvestitest 73% olid septembri lõppedes kauglugemise võimekusega.
Jätkub ka lämmastikupüüdmisseadmete paigaldamine Narva elektrijaamades, et olla valmis karmimateks keskkonnanõueteks, mis 2016. aasta alguses rakenduvad. Projekti eelarve on 22 miljonit eurot, millest kolmanda kvartali lõpuks on investeeritud 18 miljonit.
Avila sõnul seab turgudel toimuv energiaettevõtetele suured väljakutsed, kus toimetulekuks on vajalik kulude kokkuhoid ja paindlik tegutsemine. “Konkurentsis püsimiseks peame olema nutikad ja efektiivsed, vastasel korral turule lihtsalt ei mahu,” ütles Avila. Eesti Energia müügituludest 69% tuleb avatud turult."
"25.03.2018, 21:20",uudised,https://epl.delfi.ee/artikkel/81530523/madison-on-solvav-kui-president-kutsub-ules-uhte-erakonda-haalteta-jatma,"Madison: on solvav, kui president kutsub üles ühte erakonda häälteta jätma","Riigikogulane Jaak Madison unistab EKRE tugevast mandaadist ja ütleb, et töötab Eesti riigi nimel ega sihi ühtegi kõrget ametikohta. Ta selgitab ühtlasi, miks EKRE on tülis presidendi ja Teater NO99-ga.
Omanäolisel moel kindlasti.
Süvariik on kahtlemata ministeeriumite ametnikkonnad, mis on ministrite ja valitsuste vahetusest sõltumata oma töökohtadele justkui naelutatud. Kahtlemata ka eriteenistused, mis suhtlevad ka teiste riikidega, niivõrd-kuivõrd liitlasriikidega. Ja ma arvan, et igal ühendusel või seltskonnal on ka oma poliitilised huvid ning nad kindlasti astuvad samme ja üritavad ka valimistulemusi mõjutada.
Mul ei ole fakte.
Arvamusega on tänapäeval vähe peale hakata. Millegi tõendamiseks on fakte vaja.
Mul ei ole põhjust millegi ees hirmu tunda, sest ma ei kirjuta midagi, mis kardaks päevavalgust. Arvestan faktiga, et on väga lihtne pealt kuulata ja meile lugeda.
Meie liikmeskond on 8300 inimest, kahtlemata ei tea me kõigi inimeste tausta. Seega ei saa välistada. Arvan, et kindlasti on põhjust jälgida, mida teevad mõned Keskerakonna parlamendisaadikud, kus nad visiitidel käivad ja milliste vaadetega on. Mis meie erakonda puudutab, siis ma ei saa paberi pealt öelda, et mingi liige oleks seotud mingi organisatsiooniga, mis üritab meid jälgida.
Tihti satub seltskonda inimesi, kelle tegelik maailmavaade ei kattu erakonna maailmavaatega, kelle eesmärk ei ole ellu viia meie programmi ja kellel on muud eesmärgid, olgu need isiklikud põhjused, majanduslikud huvid või lihtsalt profülaktiline huvi intriigitseda. Kui sellised inimesed satuvad seltskonda, on kõigile parem, kui meie teed lähevad lahku.
Nalja võib teha kõige üle.
Mina ei solvu.
Sest Kersti Kaljulaid on ise meie nokkimisega alustanud. Kahtlemata on meil põhjust end solvatuna tunda, kui president ei järgi oma põhiseaduslikku kohust ega poliitiliselt neutraalset joont, vaid kutsub enne kohalikke valimisi intervjuus avalikult ühe erakonna poolt mitte hääletama. Arvame, et see on väga tugev põhiseaduse rikkumine ja järelikult ei ole Eesti president oma tööülesandeid täielikult mõistnud. Kritiseerida ja nalja heita võib kõige üle.
Kas ei ole väiklane toetada ühte teatrit aastas sadade tuhandete eurodega, kui meil on samal ajal üle Eesti väiketeatreid, kes peavad ise hakkama saama? Minu meelest on see väiklane. Meie muud kultuuriasutused virelevad vaesuses, kuid samal ajal sponsoreerime maksumaksja raha eest ühte teatrit.
Ei, aga miks ei saa praegu VAT Teater toetust? Miks on meil väiketeatrid, mis ei saa ühtegi senti maksumaksja toetust? Meie arvamus on, et NO99 teatriline väärtus ei ole midagi sellist, mis vajaks eraldi maksumaksja doteerimist.
Igaühe maitse on erinev. Kindlasti on inimesi, kes naudivad teatrietendusel seda, kui on roosad dildod kaelas ja palja tagumikuga naerdakse pool tundi hüsteeriliselt. See on nende viimase etenduse „Hüsteeria” põhiline sisu.
Minust kindlasti kultuuriministrit ei saa.
Ma ei oska spekuleerida.
Unistus on, et EKRE teeks aasta pärast valimistel väga hea tulemuse ja saaks tugeva mandaadi.
Südamelähedasena tuleb võtta tervet Eesti riiki. See koosneb eri valdkondadest, mida juhivad eri ministeeriumid. Ei saa välja käia vekslit, et üks ametikoht on suur unistus. Mul ei ole ühtegi ametikohta, kus tahaks iga hinna eest olla või mis oleks peamine elueesmärk. Minu eesmärk on töötada Eesti riigi nimel.
Jah. „Aktuaalne kaamera” tohib teha kriitilisi lugusid ka Sotsiaaldemokraatliku Erakonna ja Reformierakonna kohta, kuid kindlasti peab „Aktuaalne kaamera” jälgima tasakaalustatuse põhimõtet: eetriaega tuleb intervjuude puhul anda võrdselt ja kriitika peab olema põhjendatud. Meil ei ole kunagi olnud midagi sisulise kriitika vastu.
Müürilehele ei oleks pidanud raha andmagi. Ta alles hiljuti võeti riigi rahastusele. Selle põhjendatus oli väga nõrk.
Praegu on see lubatud.
Mina järgin seadusandlust. Kuni see on seadusega reguleerimata, on see lubatud.
Kui kehtestame hümniseaduse, mis kehtestab, millistel puhkudel ja millisel viisil mängitakse hümni, oleks see paratamatult keelatud.
Lähiaastatel? Õpin praegu eksternina rahvusvahelisi suhteid. Alguses euroakadeemias, nüüd üritan Tallinna ülikoolis riigiteaduse erialal oma ainepunktid kokku saada ja dokumendi kätte saada. Protsess käib, küll ta ühel päeval tuleb.
Halb tunne.
Probleem oli selles, et ega seal suurt midagi ei toimunud. Kui loengus, kus räägitakse rahvusvahelist suhete ajaloost ja tekkest, on neli inimest, siis ega see väga sümpaatset muljet ei jäta. Kui saad juhuslikult teada, et ülikooli põhiline elatusallikas on importida tudengeid, kes ei ole võimelised isegi 9. klassi lõpetama, siis see ei ole koolile ka eriline mainekasu. See kõrgkool ei vääri eriti ülikooli nime.
Jah. Võib ka nii öelda.
Eesti maksab liiga palju liikmemakse
Jaak Madisoni sõnul kuulub Eesti umbes 110–120 rahvusvahelisse organisatsiooni, mille liikmetasude kogukulu jääb paarikümne miljoni euro kanti. Suurimad on Euroopa Liit ja NATO, aga on hulk väiksemaid, mille liikmemaks on 100 000 või 300 000 eurot. „Revideerimist oleks kindlasti vaja, et näha, mis kasu on. Eesti vajab üldist avaliku sektori revideerimist,” rõhutab Madison."
"24.08.2017, 00:06",uudised,https://epl.delfi.ee/artikkel/79280846/hirvepargis-meenutati-kuidas-30-aastat-tagasi-algas-sealt-eesti-vabanemine,"Hirvepargis meenutati, kuidas 30 aastat tagasi algas sealt Eesti vabanemine","Eile 30 aastat tagasi kogunesid julged inimesed omal algatusel Tallinnasse Hirveparki meeleavaldusele, et nõuda 1939. aastal Molotovi ja Ribbentropi vahel sõlmitud pakti avalikustamist ja selle tagajärgede likvideerimist. Selle sündmuse meenutamiseks ja tähistamiseks toimus eile Hirvepargis avalik kõnekoosolek ja kontsert."
"23.05.2019, 12:03",kultuur,https://epl.delfi.ee/artikkel/86299223/kgb-vangikongides-etendub-lavastus-lood-kurjusest,KGB vangikongides etendub lavastus „Lood kurjusest“,"„Lood kurjusest“ lavastus on loodud okupatsioonide ja vabaduse muuseumi Vabamu ning Eesti Luguteatri koostöös osalusteatri meetodil, kus ka publik saab jagada oma tundeid ja mõtteid kurjusest.
Vastuseid otsitakse paljudele mõtlemapanevatele küsimustele. Millised sammuvad viivad inimese nii kaugele, et ta tõstab käe kaasinimese vastu? Kust jookseb piir inimlikkuse ja ebainimlikkuse vahel? Mil moel hoidsid meie esivanemad keset hävingut, reetmist ja surma elujõudu ning usku inimlikkusesse? Kuidas loota, siis kui lootust enam ei ole? Kuidas hakkama saada, kui kõik on võõras ja kauge? Kuidas aidata, kui aitamine võib ohtu panna sinu ja lähedaste elu?
„See on meie esivanemate lugu, mis koorub pilt pildi haaval lahti ajaloolistes KGB vangikongides,“ rääkis okupatsioonide ja vabaduse muuseumi Vabamu programmijuht Aive Peil. „Etendus peegeldab kongides viibinud inimeste mõtteid ja tundeid, hirme ja lootuseid, sisemisi ja väliseid võitluseid vabaduse, õigluse ja ellujäämise nimel,“ lisas Peil.
Lavastaja: Aivar SimmermannKunstnik: Margit SõrveOsades: Kaia Laurik, Margit Sõrve, Katrin Laansalu, Priit Ahte, Aivar Simmermann
Etendus on ühes vaatuses ja kestab 1 tund 30 minutit.Tallinna Vanalinna Päevade raames toimuvad etendused 30.05; 31.05; 01.06; 02.06 algusega kell 19.00.Lisaetendused juuniküüditamise mälestusüritusena toimuvad 13.06 ja 14.06 algusega kell 19.00.Vanusepiir: 16+ eluaastat"
"16.04.2019, 00:05",uudised,https://epl.delfi.ee/artikkel/85919637/pogenenud-purjus-mootorrattur-maskeeris-end-samblaga,Põgenenud purjus mootorrattur maskeeris end samblaga,"Pühapäeva õhtul kella 19.40 paiku märkas politsei Võrumaal Rõuge vallas numbrimärgita mootorratast, mille juht politseisõidukit nähes kohe kiirendas. Patrull järgnes mootorratturile, kuni too pages metsavaheteele ja sealt edasi soisemale alale, vahendas Lõuna prefektuur.
Kohalikke olusid tundvad politseinikud teadsid, et mootorratturile autoga järgneda oleks tülikas, ja otsustasid talle teiselt poolt ootamatult sohu vastu minna. Soisel alal esiti mootorratturit ei märgatud, kuid jalgsi ala kontrollides märkasid politseinikud peagi samblatuttide alla peidetud mootorratast ja selle taga külitavat noormeest. Juht peeti kontrollimiseks kinni ja ilmnes, et ta oli alkoholi tarvitanud.
Peale selle oli mootorratas registreerimata. Kokkuvõttes mõjutab määratavat karistust raskendav asjaolu, et juht eiras politsei peatumismärguannet."
"30.04.2020, 00:15",lp,https://epl.delfi.ee/artikkel/89703073/eesti-koige-aarmuslikumad-inimesed,Eesti kõige äärmuslikumad inimesed,"Eesti kaugeimad asustatud punktid on pealtnäha väga eriilmelised. Mõni on sammaldunud, mõni pidevalt tormituulte meeltevallas, mõnes elavad kitsed, kelle puhul tekib kahtlus, ega nad ole salaja piiri rikkunud. Mõnes kohas tuleb inimest vaat et tikutulega taga otsida. Üks on seevastu Eesti üks suurimaid linnu. Aga kõiki äärmuspunkte ühendab see, et sealsetel elanikel on oma lugu ja nad kõik on natuke oma kodukoha nägu.
Kas äärealade asukad pigem sarnanevad üksteisega või erinevad üksteisest? Kui mõelda nende ametitele, tundub, et enam vastandlikumaid inimesi ei ole olemas – mis ühendab Narva teatriprodutsenti Serafimat ja Saaremaa laevamehaanikut Valentini?
Teisalt aga kumab nn äärmusasukate lugudest läbi üks ühine joon: nad kõik on seal, kus nad on, sest nad ise tahavad seal olla. Mõni on sünnikoju tagasi pöördunud, mõni pensionipõlveks sobivat paika otsinud ja mõni pole põhimõtteliselt kunagi lahkunudki. Nad kõik armastavad oma kodukanti.
Kodukoht annab inimestele nende identiteedi. Nagu mõtiskleb Narva kolledži õppejõud Aet: mingitel piirialadel tajud sa oma identiteeti tugevamana, võrdluses teistega hakkad iseendast paremini aru saama.
Kohati tundub, et äärmuslikkus on üsna suhteline mõiste. Võtame näiteks ääremaal üksinduses või eraldatuses elamise. „Mina ei sega siin kedagi ja keegi ei sega mind,” ütleb Võrumaa elanik Ilme. „Kogu aeg toimub siin midagi uut, sest loodus ümberringi ju on alati muutumises.”
Või kasvõi see, et varem eksootilisse Narvasse imbub üha rohkem nn tavalist Eestit. Narva peavoolustub, ütleb ka kohalik Aet.
Äärmuslikud ei ole ka kaugused. Läti piiri äärset talu ja Võru linna lahutav 50 km möödub kohalike sõnul iga päev liigeldes pea märkamatult. Eesti kõige kaugemad nurgad ei olegi äkitselt enam nii kauged, kuigi mõni aasta tagasi tehtud haldusreformi mõju tunnevad sealsed elanikud siiski – kohalik võim on väga kaugele jäänud, väiksem vald liitis inimesi kui kogukonda rohkem. Vainupea küla elanik Sigrid kinnitab: tunnetame ääremaa mõju, kuid just seetõttu hoiame kokku.
Millised meie äärmusasukad siis on? Siin on lood Eesti põhja-, lääne-, lõuna- ja idanurgast.
Tartu ülikooli Narva kolledži avaliku halduse õppejõud Aet Kiisla on tegelikult pärit 50 km kauguselt Jõhvist. Praegune kodulinn Narva elab tema meelest natuke rohkem omas mullis kui ülejäänud Eesti. See on jäänuk Nõukogude Liidust ja tööstusminevikust, kus suurte tehaste ümber kasvas omaette subkultuur. Aga see muutub.
„Narva on kõvasti meinstriimistunud. Enam ei ole nii põnev. Nagu tavaline linn, kus räägitakse rohkem eesti keeles,” arvab Kiisla. Kui varem said kohalikud eestlased mitu korda nädalas kokku ja arutasid maailma asju, siis nüüd on eestlasi nii palju, et ei tea igaühe nimegi. Paljud neist on küll – kohalikku mõistet kasutades – viiepäevaeestlased (näiteks piirivalve- ja tollitöötajad), kes sõidavad nädalavahetuseks oma päris koju.
Kui küsin Kiislalt, mis talle kodulinna juures meeldib, mainib ta mitmekülgsust ja seda, kui lihtne on Narvas midagi ära teha või korraldada. Tõsi, korraldajad on sageli samad inimesed ja üritustelgi on oma „püsiklientuur”. Suur osa narvalasi liigub siiski tavaliselt trajektooril töö-kodu.
Vaata videost, mida räägib Aet Kiisla kohaliku elu kohta:
Kiisla arvates võiks narvakatel olla rohkem usku endasse ja sellesse, et nad suudavad midagi ära teha – see muudaks kogukonda ja linna väga palju. Ebakindluse üks põhjus on haridus: õppimist väärtustatakse ja eksamitulemused on head, aga seda toetavaid tegevusi liiga vähe. Seetõttu on koolilõpetajad kohati natuke eluvõõrad ega oska mitteformaalse hariduse võimalusi kasutada.
Ent on ka nähtamatu Narva – elu hammasrataste vahele jäänud inimesed. Näiteks need, keda näeb Sulev Keeduse dokumentaalis „Varesesaare venelased”. Kiisla muutub tõsiseks: „See film tegi tummaks. See oli see osa Narvast, mida ma ei olnud kunagi näinud.” Kiisla ütleb, et hoolimata mingil määral pahelise linna kuulsusest on Narva väga turvaline. Ja tänaval julgeb ta siin ka öösel käia.
Kohati tundub Kiislale, et eestlasi hoitakse Narvas kuidagi eriliselt. Seda teevad nii kaaslinlased kui ka näiteks politsei. Kord sattus Kiisla auto vandaalide ohvriks ja ta kutsus politsei. Saabus kaks autot. „Kui ma küsisin, miks nii palju, vastati naljatledes, et kui sageli meil ikka eestlastega midagi juhtub,” meenutab ta.
Ja vastupidi: Kiisla tõdeb, et kui ta viibib mujal Eestis ja keegi jagab venelaste kohta ebaõiglaseid kommentaare, tunneb ta vajadust sekkuda ja selgitada. Näiteks kui keegi nimetab Nõukogude aega Vene ajaks.
Me vestleme veidi enne vabariigi aastapäeva. Kiisla räägib, et enne Narva kolimist ei olnud ta kunagi näiteks päikesetõusul lippu heiskamas käinud. Nüüd aga on see tema jaoks omaette sündmus.
„Narvas muutud palju rohkem eestlaseks, seda ütlevad ka teised,” nendib ta ja meenutab president Toomas Hendrik Ilvese kümmekonna aasta tagust mõtet: mingitel piirialadel tajud sa oma identiteeti tugevamana, võrdluses teistega hakkame iseendast paremini aru saama. Kiisla muigab, et kohalikud eestlased kutsuvad üksteist vahel teadlikult üritustele, et „lähme eestlaseks”.
Endine salajane sõjatehas Baltijets kattis vanasti Linda tänava krundid nr 2–24. Kui 50 aastat tagasi tegeldi seal haruldaste muldmetallidega, siis tänapäeval on majalahmakasse kolinud näiteks rahvusringhäälingu Narva stuudio, linnaarhiiv ja Vaba Lava teatrikeskuse Narva haru.
Siin töötab produtsendina Serafima Kolodkina, kelle sõnul on teatrikeskus talle justkui teine kodu. „Kui on väga palju tööd, siis ööbin ka siin!” naerab ta. See on kodu, kuhu ta pärast õpinguid on üle pika aja tagasi tulnud.
Narva puhul meeldibki Kolodkinale enim see, et siin on tema kodu, koht, kus ta on sündinud ja lapsepõlve veetnud. „Tallinnasse kooli minnes olin päris väike ja elasin ühiselamus. Sõitsin igal nädalavahetusel Narva. Olin küll kodus, aga linna väga ei tundnud, nädalavahetustel olin pigem oma perega. Alles siis, kui kolme-nelja aasta eest püsivalt siia elama jäin, sain aru, kui palju linn muutunud on. Ja see, et linn muutub, on asi, mis mulle kõige rohkem meeldib,” ütleb ta.
Kolodkina tõdeb, et n-ö keskmist, tüüpilist narvakat ilmselt ei olegi olemas. Eri rahvused ja kakskeelsus muudavad linna eriliseks. Tema meelest on aga väga kurb, et suur osa kohalikke ei oska eesti keelt ega näe mingit mõtet seda õppida. Kolmest koolitunnist nädalas ei piisa, pole ka eestikeelseid huviringe. See on võib-olla üks põhjuseid, miks noortel on keelt raske õppida.
Peale selle seostuvad narvakatega tihti eelarvamused. „Kui sa lähed Tallinnasse või kuhugi mujale ja ütled, et oled Narvast, suhtutakse kohe teistmoodi,” teab ta.
Kolodkina räägib ka, et kohalikud „piirid” eestlaste ja venelaste vahel hakkavad vaikselt murenema: „Viimasel ajal on väga palju kokkupuuteid, integratsiooniteema on populaarne. Igasugused üritused, projektid… Näiteks eesti keele maja, Integratsiooni Sihtasutus. Tegelikult ei ole Narva ju mingi eriline koht, see on samamoodi Eestimaa. See ei ole teine maailm. Ja see, et inimesed siin ei räägi eesti keeles, ei ole ka 100% nende süü.”
Kolodkina ei mõtle, et ta elab Eesti ääres või piiril. „Kui ma olen siin sündinud ja kasvanud, siis minu jaoks see ongi normaalne asi,” ütleb ta. „Kui oled Narvast pärit ja oskad eesti keelt, aga oled venekeelsest perest, siis… Vot, siis on see tunne, mis minul on. Ma ei tunne, et ma olen venelane, ma ei tunne, et ma olen eestlane. Ma olen nagu keegi, keegi… Ma ei tea!”
Kolodkina sõnul ei ole ta ainuke narvakas, kes nii tunneb ja kes peab justkui kahe variandi vahel valima. Sedasi mõtiskledes kerkib paratamatult üles identiteediküsimus. Kolodkina usub siiski, et tulevik toob lahenduse. „See oleneb paljudest faktoritest ja olukordadest. See võtab aega, aga ikka muutub...”
NARVA
Kui jutuks on Eesti äärealad, siis Austla küla Saaremaal on selle täiuslik näide: peale suurt tormi on külla viiv tee porine ja veeloike täis pikitud. Hommikul vara Austla poole liikudes ei kohta teel hingelistki.
Kohtume Valentin Lingiga, ta on Austla viimane päris elanik, kes on külasse sisse kirjutatud ja elab seal aasta ringi. Ta on 72 aastat tagasi siin sündinud ja elanud Austlas terve oma elu. „Vahepeal käisin küll sõjaväes ning teenisin aega laevamehaanikuna Bakuus ja selle ümbruses. Olen niisama ka ringi vaadanud, kuid ei ole kunagi mõelnud seda, et läheks ehk kuhugi mujale elama” lausub ta. Ta ei oska öeldagi, mis teda siin hoidnud on. „Eks see rohkem nagu selline harjumuse asi ole...”
Vaata videost, milline on elu Austlas selle ainsa aastaringse püsiasuka Valentini arvates:
Valentini meelest on külas just parasjagu ruumi ja naabritel juba vanast ajast paras vahe. „Ega see naabritega suhtlemise teema tänapäeval väga aktuaalne ole, sest rohkem rahvast on siinkandis näha vaid jaanipäeva paiku ja ilusate suveilmadega.”
Aeg kulub Austlas igapäevaseid majapidamistöid tehes ja nii Valentini majas kui ka õues ringi vaadates on selge, et ääremaalane ei ole laisk mees. Toad on puhtad ja korras ning koduõu hooldatud.
Valentin aga ei mäletagi enam, millal ta viimati üldse kalal käis. Meenub, et just sellel viimasel korral sai ta trahvi ja pärast seda pole rohkem käinudki. Tema meelest on tänapäeva seadused merel kalastamise liiga keeruliseks teinud. „Nüüd on nädala luba, no ma maksan raha ära, aga nädal aega merele ei saa ja ongi raha kadunud. Esita muudkui aruanded ja aruanded ja käi selleks Kuressaares.”
See on aga keeruline, sest Austlast Kuressaarde enam buss ei sõida. „No enne oli hea, buss läks hommikul kell 8 ja õhtul 16.40 tagasi, aga nüüd ma ei käigi enam linnas. Vend toob nädala söögi mulle linnast siia ja kui on tõesti asjaajamist, siis vaatan ringi, kes ümberkaudsetest autoga läheb. Mõnikord on vaja isikutunnistust uuendada või pabereid korda ajada, siis ikka käin,” sõnab Valentin.
Lähim pood on Lümandas ja sinna on oma kümme kilomeetrit. „No pisut niru on rattaga minna,” arvab Valentin. Ka arsti juurde pole tal ammu asja olnud. Seega ei oskagi ta öelda, kuidas ta sinna läheks, sest ta ei tea, kus ja kes on tema perearst.
Kuidas Valentin end Eesti eluga üldiselt kursis hoiab? Tal pole nutitelefoni ja internetis pole ka kordagi uudistamas käinud. Õigupoolest ei arva ta tänapäeva uudiste kohta ka midagi head. „Kui hommikul korra raadiost uudiseid kuulen, on hästi, sest õhtuni välja on kõik uudised ju samad. Telerist vaatan ka selliseid saateid, kus uudiseid pole.”
Kui ütlen, et nüüd satub ta ise internetti, arvab ta, et ega sellest hullu ole. „Ma pole mingi salastatud inimene,” rehmab ta lihtsalt käega ja on näha, et kibeleb tagasi mere äärde, kus ta parasjagu oma pühapäevast jalutuskäiku tegi.
AUSTLA
Vainupea on Põhja-Eesti väike rannaküla, mis asub Haljala vallas Lahemaa rahvuspargi külje all. Külas elab püsivalt ligi 25 inimest. Autoga sinna sõites on märgata, et kõike, mis silmale näha on, katab samblakiht. „Samblikud elavad puhtast õhust ja armastusest ning just seda leidub meil Vainupeal palju,” sõnab Vainupea põline elanik Sigrid Heinlo.
„See on minu kodu! Need inimesed siin on minu kogukond ja tunneme kõik üksteist. Miks ma peaksin siit kuskile ära minema?” räägib Heinlo, miks just siin elada armastab.
Vaata videost, mida Sigrid Vainupea elust räägib:
Töökohtadega Vainupeal priisata ei ole, õigemini neid polegi. Lähimad töökohad on Haljalas ja edasi Rakveres. Heinlo on Rakveres hooldustöötaja. Varem, kohaliku poe kaubaväljastajana sai ta tööle liikuda jala. Kuna pood suleti, pidi ta kaugemalt tööd otsima.
Uue töökoha tõttu oli Heinlo sunnitud tegema autojuhiloa. Praegu ei kujuta ta oma elu enam teisiti ettegi. „Bussid sõidavad, kuid mitte sellistel aegadel, nagu vaja oleks,” selgitab ta. „Tunnetame ääremaa mõju, kuid siiski hoiame kokku ja ükski asi või tegu ei jää tegemata. Meie kogukond on väga tugev ja ühtehoidev.”
Kohalike sõnul on küla peamine vaatamisväärsus Vainupea kabel. Aastas toimub kabelis mitu pulma ja kogu vastutus on külaseltsil – üürimine, koristus, hooldus ja kõik muu. Vainupeal ei tunne kohalikud elanikud Heinlo sõnul end üksikuna ja võtavad alati rõõmsameelselt külalisi vastu.
„Suviti on olukordi, kus ei ole ruumi istuda ega astuda, melu on igas külaotsas. Meil on ruumi minu teadmist mööda veel küllaga ja alati on tore, kui uued elanikud tulevad. Kuna küla on piisavalt väike, tunnevad alalised elanikud kõik üksteist,” ütleb ta.
Tõepoolest, Vainupeal on tugev naabrivalve ja aktiivne külaselts. Tihti toimub atraktiivseid ettevõtmisi ja käib külalisi. Ja nagu ka Heinlo ütleb, kihiseb suvel terve küla inimestest ja elust.
Seega tuleb tõdeda, et Eesti ühes väikeses paigas ääremaal saab kõigest kahe tunniga kogeda palju rohkem, kui näiteks Tallinna paneelmaja korteris aknast välja vaadates.
VAINUPEA
Endise Mõniste valla maanurk Võrumaal kannab rahvakeeli nime Mehkamaa. Eesti keele seletava sõnaraamatu järgi tähendab mehka aga toredat, mõnusat või vahvat. Just sellise mulje jätab ka põline mehkamaalane Rein Lepp, kes elab oma viieliikmelise perega täitsa metsa sees Villikese külas, umbes kilomeetri kaugusel Läti piirist.
Lepa sõnul elavad nad seal tavalist Eesti maaelu: rahulikku ja vaikset, aga töist.
Talus kasvatab Lepp eesti ja araabia tõugu hobuseid. Samuti toodab ta teistele loomapidajatele heina ja kuivsilo ning majandab metsa. „Keskmise palga teenib ehk välja,” sõnab Lepp. Tema lapsed käivad Võrus gümnaasiumis ning pereema töötab õpetajana Varstus ja Vastseliinas.
Lepp on siia jäänud oma juurte tõttu – seda talukohta peavad nad viiendat põlvkonda. „Ma arvan, et neile, kes on siin piirkonnas pikemalt elanud, on mehkalane ikka esmane identiteet. Alles siis tuleb Võrumaa, millega me siis hiljem harjusime,” selgitab ta.
Enne 2017. aasta haldusreformi oli Mehkamaa Mõniste vallas, kuid nüüd kuulub Rõuge alla. Lepa arvates mõjutas haldusreform piiriäärsete elu pigem negatiivselt, sest kohalik võim on väga kaugele jäänud. Väiksem vald liitis inimesi kui kogukonda rohkem – kui varem oldi kursis, mis vallas toimub, siis nüüd uurib ta väga harva vallalehe kaudu mõnda üritust. „Pigem võiks siis juba olla üks suur Võru vald. Rõuge vallaga me ei tunne üldse ühist identiteeti,” tõdeb ta.
Pereema põhitöökoht asub Vastseliinas, kodust 80 km kaugusel. Võrru, kus me vestleme, on 50 km. Lepa sõnul on need vahemaad ajaga väikeseks jäänud. „Kui poisid kodus olid, siis tuli ikka iga päev sõita. Mõnikord isegi kahekesi, nii et üks sõitis Võrru ja teine sõitis Põlvasse,” sõnab Lepp.
Piiriääres elamise peamine pluss on ikkagi keskkond, ütleb ta. Lepp pole kordagi kaalunud kuhugi linnale lähemale kolida. Ainus mainimisväärt pisimure on tema sõnul teeolud, eriti just vesisel talvel, nagu tänavu oli.
Kuigi Mehkamaa enamikust majadest on nüüdseks saanud suvilad, ei saa Lepa arvates päris nii ka öelda, et piiriäärselt maalt ainult ära linna mindaks. Näiteks nende oma Villikese küllagi kolis eelmisel aastal mitme lapsega perekond. „Osa inimesi lihtsalt tahavad rahulikumat elu, nad tahavad maal elada,” ütleb Lepp.
„Mina ei sega siin kedagi ja keegi ei sega mind,” iseloomustab Ilme Jõela elu oma piiriäärses talus. Nemad abikaasa Jüriga ei ole Mehkamaale jäänud oma juurte tõttu, vaid otsustasid neli aastat tagasi sinna kolida just privaatsuse ja looduse pärast.
Vaata videost piiriäärset elu Võrumaal:
Kui Jõela suurimad igapäevarõõmud on seotud ümbritseva looduse ja loomadega, siis tema suurim mure seisneb selle heaolus. Nimelt võitlevad kohalikud looduskaitsjad juba aastaid ettevõtjate plaani vastu rajada Eesti lõunatippu Jõelate talust mitte kuigi kaugele ligi 140 hektarile kaks dolomiidikaevandust.
Jõela loodab väga, et kaevandusi ikkagi ei tule. Muidu hakkaksid nende kodu eest läbi sõitma suured veoautod, aga mis kõige tähtsam – elukoha kaotaks palju taimi ja loomi. „Selline puutumata loodus on ju ka midagi väärt,” ütleb Jõela.
MEHKAMAA
Autorid on Tartu ülikooli ajakirjandustudengid, lugu valmis veebimeedia kursuse raames. Loo Delfis/LP-s ilmumisele aitasid kaasa Maarja Pakats, Henrik Ilves, Mart Nigola, Anna Plukk, Gertu Võsu."
"03.06.2017, 00:05",lp,https://epl.delfi.ee/artikkel/78418903/kui-palju-asju-me-oigupoolest-vajame,Kui palju asju me õigupoolest vajame?,"Aeg-ajalt imestame, kui palju tarbetuid asju meil kodus on. Asjad on meieni jõudnud eri teid pidi. On mõnusaid mälestusi meenutavaid reisimeeneid; sõpradelt, vanematelt või töökaaslastelt saadud kingitusi; allahindluskampaanialt ostetud esemeid, mida arvame äkki vaja minevat. Paremal juhul võtame ostetu karbist välja ja rõõmustame selle üle nädala või kuu, seejärel jääb see kasutult seisma. Nii need kapid ja pööningud täituvad. Tuttav tunne? Jah, tuleb endalgi ette ja müts maha nende ees, kes panevad käe südamele ja ütlevad, et nemad asju ei kogu või et see on kenasti kontrolli all.
Üks selline inimene on joogagurmaan Kaidi Laur, kes teadlikult püüab asju kontrolli all hoida ega ole enda sõnul õnneks koguja – loe LP Kodu põhilugu. Kaidil külas käies vestlesime neil teemadel pikalt. Praegusest kodust võtaks ta uude kaasa õige napilt asju: raamatud, kunsti ja toalilled. Kõigest muust on ta valmis loobuma, sest need on tema jaoks elu ära elanud. On vaja edasi liikuda, mitte elada vanades mälestustes ja neisse klammerduda. Kaidi ütleb, et enamasti jäävadki asjad seisma ja see pole hea ei kodu ega suhete tervisele mõeldes. Oluline on üldine käsitlus, mitte asjad meie ümber.
Kaidi räägib ka andmisrõõmust, mida saab hästi laiendada asjade maailma: tee kodus suurpuhastus ja sa leiad kindlasti tarbetut kola, mis kogub lihtsalt tolmu ja võtab ruumi. Müü see maha või anna kellelegi, kellel seda vaja võiks minna.
Vaata kappi, vabasta ruumid ja naudi kodu uut hingamist! "
"23.03.2020, 09:42",kultuur,https://epl.delfi.ee/artikkel/89319241/eesti-kunstimuuseumi-oppematerjalidega-saab-tutvuda-ka-veebis,Eesti Kunstimuuseumi õppematerjalidega saab tutvuda ka veebis,"Projekt „Eesti Kunsti Digisild“ koosneb 20 lühivideost ja neid saatvatest töölehtedest. Videotes tutvustavad Eesti Kunstimuuseumi töötajad Eesti kunstilugu ja Eesti Kunstimuuseumi kogu ‒ üht olulisemat kunstikogu Eestis. Töölehed aitavad mõista ja mõtestada esitatud teemasid ning loovad võimaluse lisategevusteks.
Digisilla materjalid hõlmavad mitmesuguseid teemasid, kattes lisaks kunstile ka eri ajastute ühiskonna toimimist ning kunsti seotust teiste eluvaldkondadega. Seoses Kadrioru kunstimuuseumi koguga saab tutvuda 17.‒19. sajandi kunsti ja ühiskonnaga eri teemade ja valdkondade kaupa. Niguliste muuseumi teemaplokk tutvustab Niguliste kiriku arhitektuuri ja keskaja kunsti ühes tollase maailmapildiga ning keskajal tegutsenud meistreid. Adamson-Ericu muuseumi ja Kumu kunstimuuseumi videod annavad ülevaate 18.‒20. sajandi eesti kunstist.
Videod ja töölehed on suunatud põhikooli kolmandale astmele, gümnaasiumile ja kutsekoolidele eesmärgiga pakkuda õpilastele harivaid kunstiteadmisi. Samas on need kultuurseks vahepalaks ka täiskasvanutele.
Lisaks „Digisillale“ pakub õppematerjalide rubriik huvitavaid loovülesandeid nii koduõppe täiendamiseks kui ka põnevaks vahelduseks ning ekraanivabaks ajaveetmiseks pere ja sõpradega. Kumu kunstimuuseumi teemalehel saab näiteks täita töölehte „Võlujälg“ ja tutvuda lindude-loomadega „Varamu“ püsiekspositsiooni põhjal. Ülesanded, mis on seotud Gordon Matta-Clarki näitusega, selgitavad aga ruumi ja arhitektuuri ning tänavakunsti olemust.
Eesti Kunstimuuseumi haridus- ja publikuprogrammide arendusjuht Signe Siim kirjeldab digimaterjale kui alternatiivset võimalust kunstihariduseks: „Eesti Kunstimuuseumil on varasalves kunstiteadlaste ja haridustöö kuraatorite loodud väärt materjali, mida meie uus koduleht võimaldab hästi välja tuua ja mugavalt kasutada. „Eesti kunsti Digisilla“ veebimaterjalid on suurepärane võimalus kasutada juba olemasolevat, mis omandanud uutes oludes suurema tähtsuse. Valik vahetuvate näituste tarvis tehtud muuseumitunni töölehti on nüüd prinditavana kodulehel. Püüame leida teisigi võimalusi, kuidas eriolukorra tõttu suletud näitusi tuua igas eas publikuni. Valmistame ette videotuure näitustel ning uusi e-tunde. Lähiajal on Adamson-Ericu muuseumi veebilehele plaanis lisada põhikooli II astmele suunatud e-kunstitund Olev Subbi näitusest. Kumu kunstimuuseumi haridustöö kuraatorid on välja töötamas Vello Vinna näituse e-materjale kõigile kooliastmetele,“ kirjeldab Signe Siim edasisi plaane.
Eesti Kunstimuuseumi kogudes ja püsiekspositsioonides asuv kunstipärand on suures osas kättesaadav ka veebis, muuseumi Digikogus aadressil: digikogu.ekm.ee. Eesti Kunstimuuseum julgustab õpetajaid ja õpilasi seda kasutama."
"05.03.2018, 22:15",arileht,https://epl.delfi.ee/artikkel/81333613/kogupereurituse-edulugu-eestis-ulipopulaarne-robotex-laieneb-ule-maailma,Kogupereürituse edulugu: Eestis ülipopulaarne Robotex laieneb üle maailma,"„Indias, Hiinas, Kolumbias, Kreekas ja Soomes, peagi ka Afganistanis, Dubais, Malis, Iraanis ja Rootsis, räägime praegu Hollandi, Mehhiko, Jaapani ja Malaisiaga,” loetleb Eesti suurimat robootikaüritust korraldava MTÜ Robotex juhatuse esimees Sander Gansen riike, kus veel peaks juba sel ja/või järgmisel aastal Robotex toimuma.
2001. aastal Tallinna Tehnikaülikooli ja Tartu Ülikooli tudengite entusiasmist alguse saanud robootikavõistlus on kasvanud Eestis igasügiseseks koguperesündmuseks. Eelmisel aastal külastas seda kolmel päeval rekordilised 25 000 inimest lasteaialastest pereemadeni ja tehnoloogiatudengitest tippettevõtjateni. Ürituse fenomen seisnebki selles, et kõik leiavad endale seal tegevust – lastes (ja tihti ka nende vanemates) tekitatakse mängu kaudu robootikahuvi, firmad näitavad uusimaid saavutusi, IT-inimesed saavad roboteid ehitades proovile panna oma teadmised ja leiutamisoskuse.
Nüüd on Robotexi meeskond ligi aasta tegutsenud selle nimel, et frantsiisi põhimõttel viia üritus laia maailma ning seeläbi tutvustada Eestit tehnoloogiafirmadele ja meelitada siia õppima välistudengeid. Juba sel aastal toimub Robotex hiidriikides nagu Hiina ja India, kus kõigepealt korraldatakse kolmes-neljas linnas regionaalsed üritused ning sügisel toimub juba üleriigiline võistlus. 2019. aasta eesmärk on viia Robotex vähemalt 20 riiki ja kõikidele mandritele. Sel suvel korraldab Robotexi meeskond Eestis ka suvekooli, samal ajal toimub suvekool veel näiteks Kolumbias, Lõuna-Ameerikas.
Üks suund, milles ürituse meeskond veel suurt potentsiaali näeb, on Robotexi kaudu just suurte tehnoloogiafirmade Eestisse meelitamine. Nii on näiteks Sony jt tundnud huvi siinset üritust spondeerida. „Palju tunnevad huvi Aasia või Saksa firmad. Laiem eesmärk olekski tutvustada neile õigeid kontakte Eestis, sest nii võiks mõni neist tuua siia arendus- või testimisüksusi.”
Ganseni sõnul sai idee alguse Küproselt, sest just sealt uuriti esimesena, kas nad võiksid kasutada Robotexi brändi robootikavõistluse korraldamiseks. „Järgmisena pöördus meie poole kolm huvilist Hiinast. Eelmisel aastal saimegi Shanghai robootikaklubi võrgustikuga lepingu tehtud,” vahendas Gansen. Tänavu veebruari lõpus naasis Gansen aga Indiast, kus sõlmiti samuti lepingud Robotex India tegemiseks sealse ettevõtte Chiripal Groupiga (firma on varem teinud koostööd Eesti ettevõtte Elcogeniga).
India delegatsiooni kuulus ka eestlastele juba tuntud Soome visionäär Peter Vesterbacka, kel on suur huvi haridusvaldkonda globaalselt arendada. „Ta on öelnud, et Robotex on tema jaoks üks kümnest projektist, mis võib haridust ja selle omandamist kogu maailmas muuta. Eks me ise ka naljatle, et oleme oma Robotexi 15-liikmelise tiimiga üks suurimaid hariduse eksportijaid Eestis,” ütles Gansen.
Delegatsiooni kuulusid veel Soome ettevõtete Edunation (välistudengite Soome ja Eestisse meelitajad), HeadAI (Soome tugevaim tehisintellektiettevõte) ja Arkki ehk Soome arhitektuurikooli esindajad. Samasuguse delegatsiooniga minnakse järgmisena Hiina ja seejärel Kolumbiasse.
Suured nimed
Robotexi tiim kohtus Indias ka sealse majandusministeeriumi ja Startup India esindajatega. „Leppisime kokku, et Robotex Internationalile ja Soome suurimale tehnoloogiamessile Slush tuleb vähemalt sajaliikmeline India ettevõtjate delegatsioon, seda siis lisaks ligi samuti sajale India tudengile, kes üritustel osalevad,” märkis Robotexi juhatuse esimees Sander Gansen.
Samuti kohtuti hiigelkontserni Tata Groupi inimestega, kes Ganseni sõnul olid Robotexi ettevõtmisest vaimustuses ja lubasid alustada vestluseid partnerluseks. Tata Group on tõepoolest ülisuur kontsern, mille alla kuulub palju India autotööstusi, aga ka näiteks Jaguar ja Land Rover, ning veel erinevaid ka Euroopas tuntud kaubamärke hotellindusest ja lennufirmadest kuni toidutööstuseni."
"02.10.2017, 00:05",kultuur,https://epl.delfi.ee/artikkel/79690694/vanemuise-uus-kuub,Vanemuise uus kuub,
"13.01.2021, 00:02",uudised,https://epl.delfi.ee/artikkel/92240471/altkaemaks-mojuvoimuga-kauplemine-miljon-eurot-ja-rahapesu-valitsus-kukkus-hiiglaslikku-korruptsiooniskandaali,"Altkäemaks, mõjuvõimuga kauplemine, miljon eurot ja rahapesu. Valitsus kukkus hiiglaslikku korruptsiooniskandaali","Miljon Keskerakonnale, altkäemaks rahandusministri nõunikule, 40 miljonit eurot Porto Francole. Kui kaitsepolitsei uuris Keskerakonna ja selle peasekretäri Mihhail Korbi ning Hillar Tederi korruptiivset kokkulepet, jäi kahtlustatavana sõelale ka EKRE juhi rahandusminister Martin Helme mõjukas nõunik Kersti Kracht ja kaks ärimeest.
Kui peaminister Ratas käiks omaenda varasemate sõnade järgi, viiks ta sellise korruptsioonikahtlustuse ilmsikstuleku tõttu täna Kadriorgu tagasiastumisavalduse.
Kui juunis sai avalikuks Tartu mikroettevõtja Jana-Helen Juhaste 50 000-eurone annetus Keskerakonnale, lausus Ratas riigikogu infotunnis: „Kui teaksin, et suurannetus oli kriminaalne, astuks ma peaministrina tagasi.”
„Kui teaksin, et suurannetus oli kriminaalne, astuks ma peaministrina tagasi.”
Ratas on varemgi lubanud, et Keskerakonna rahaasjad peavad korras olema. „Üle jõu käivad kampaaniad ja garantiikirjad jäägu minevikku,” lubas Ratas 2016. aastal, kui pidas Keskerakonna esimeheks valituna partei kongressil kõnet.
Kaks aastat hiljem ütles ta oma erakonnale veel kindlamalt: „Samamoodi ei väsi ma kinnitamast, et meie juhitavas riigis ega üheski omavalitsuses pole kohta korruptsioonile. Avalik raha peab teenima avalikke huve. Punkt. Siin ei saa olla mitte mingeid agasid. Tänan siinkohal Tallinna linnajuhte, kes on võtnud tõsiselt ette korruptsioonivastase võitluse pealinnas ja on sellega eeskujuks kõigile omavalitsustele. Korruptsioon ei ole ainult ebaausate inimeste probleem või mõne omavalitsuse ja erakonna küsimus. See on terve ühiskonna ja kõigi eestimaalaste ühine mure.”
Ent tegelikkus on teistsugune. Ehkki korruptsiooniskandaaliga on seotud kolmest valitsuserakonnast kaks, püsib koalitsioon edasi ega võta keegi poliitilist vastutust.
Martin Helme selgitas, et kahtlustus ei ole veel süüdistus ega süüdistus ole süü.
Peaminister Jüri Ratas ütles eile päeval Vikerraadios üksnes seda, et ei tea täpselt, miks KredExis käib läbiotsimine. „Ma olen küsinud, kas seal on ka mingi kahtlustus täna minu osas kui erakonna esimehe, peaministri osas. Nii prokuratuur kui ka kaitsepolitsei on kinnitanud, et ei, minu osas ei ole. Aga tõsi on see, et neid menetlustoiminguid tehakse ka teatud Keskerakonna liikmetega,” sõnas ta. Hiljem Ratas sündmusi ei kommenteerinud.
EKRE esimees Martin Helme selgitas, et kapo huvi tema nõuniku vastu tekitab talle suurt muret, kuid kahtlustus ei ole veel süüdistus ega süüdistus ole süü.
Isamaa esimees Helir-Valdor Seeder andis eile pressiteate vahendusel teada, et mõistab korruptsiooni hukka. „Ootame Keskerakonna ja EKRE selgitusi ja konkreetseid samme,” kommenteeris Seeder. Ent eile kogunenud Isamaa eestseisuses märgiti, et järeldusi teha on veel vara ja oodatakse ära esmaspäev, mil Ratas ja Helme saavad selgituste andmiseks Seederiga kokku. Seejärel vaadatakse, kas need on piisavad – ent mille jaoks piisavad, pole selge. Seeder kohtus peaminister Jüri Ratasega juba eile õhtul riigikogus.
Kohal viibinud reporteri sõnutsi olid Ratas ja temaga koos jalutanud keskerakondlasest sotsiaalminister Tanel Kiik silmanähtavalt häiritud ja halvas meeleolus.
Nüüd on taas asjaga väidetavasti seotud Tallinna linn. Juhtiva riigiprokuröri Taavi Perni sõnul kahtlustatakse, et eile ametist lahkunud Keskerakonna peasekretär Mihhail Korb ja ärimees Hillar Teder leppisid kokku, et linn aitab ettevõtjat sissesõidutee rajamisega ja erakond saab vastutasuks Tederilt enne valimisi miljon eurot.
Küsimus on, kas juba teist korda on Korb käinud pakkumas mõjuvõimuga kauplemist Tallinna linna nimel, nii et Kõlvart ei tea sellest midagi.
Kas juba teist korda on Korb käinud pakkumas mõjuvõimuga kauplemist Tallinna linna nimel, nii et Kõlvart ei tea sellest midagi?
Eile ilmsiks tulnud juhtumil on mõistagi laiem mõju kohalikele valimistele ja Eesti erakondadele.
EKRE-t see poliitilises kontekstis muidugi mõjuta. Martin Helme saab rääkida, et kahtlustused korraldas süvariik ja Kersti Kracht on ausam kui prillikivi või tegutses omapäi. Küsimus on, mis toimub Isamaas. Mäss laeval on abielureferendumi tõttu Seederi ja juhtkonnaga nagunii. Mis võib veel saada nüüdse juhtumi taustal, kus koalitsiooniparter paistab taas silma ränkade korruptsioonikahtlustustega?
Aga on väheusutav, et toimuv võiks mingit mõju avaldada kolmapäevasele abielureferendumi hääletusele. Korruptsiooniasjad vajavad alati seedimist ja emotsioonide pealt ei lähe keegi koalitsioonist ilmselt punast nuppu vajutama. Ei astu ka Ratas homme presidendi juurde minnes tagasi. Üldiselt tunnevad referendumile rohelist tuld näitavad rahvasaadikud end praegu ilmselt päris hästi, lootes, et korruptsiooniskandaaliga avanenud mäsu varjutab nende tänast hääletamist.
Keskerakond kahis eile peasekretäri: erakonna teatel otsustas Korb peasekretäri kohalt tagasi astuda. Keskerakondlane Jaanus Karilaid kommenteeris süüdistatava otsust, et Korb ei tunne endal mingisugust süüd, kuid lahkub peasekretäri ametist seetõttu, et sellisel viisil ei ole praegu võimalik jätkata. „Ta saab aru, et erakonnale tuleb anda töörahu. Kui tema sel ametikohal enam ei ole, on üks samm tehtud,” ütles Karilaid.
Probleemid Tallinna sadamasse arendatava Porto Franco parkla sissesõiduteega ulatuvad ligi viie aasta taha. „Rikaste raha ärikinnisvarasse paigutava Capital Milli hinnangul on Tallinna linnavalitsus teinud Tederi keskusele pretsedendituid soodustustingimusi ja väljastanud sellele ehitusload seadusi eirates,” kirjutas Eesti Ekspress 2016. aasta novembris.
Naaberäri Capital Mill kaebas Tallinna linna kohtusse ja üks pretensioon oli Porto Francosse viiv sissesõidutee, mis pidanuks keskuse maa-alustesse garaažidesse jõudma linnahalli suunalt üle Tallinnale kuuluva Poordi tänava promenaadi. Kohtus kaotades pidanuks Porto Franco osa ehitusprojekti ümber tegema, mis tähendanuks aja- ja rahakulu.
Kohtus kaotades pidanuks Porto Franco osa ehitusprojekti ümber tegema, mis tähendanuks aja- ja rahakulu.
Kohtulahendite registris vaidluse kohta kohtuotsus pole ja tundub, et tülitsevate ettevõtete vahele on saabunud rahu. Aga kuidas Tallinn süüdistustest pääses? Linnapea Mihhail Kõlvartit ei õnnestunud eile kommentaarideks tabada.
Kui kaitsepolitsei oli Tederit juba mõnda aega jälginud, astus nende vaatevälja Kersti Kracht. Süüdistuse järgi soovis Kracht Tederilt altkäemaksu ja lubas vastutasuks ära kasutada oma positsiooni ministri nõunikuna, et kindlustada Porto Francole KredExi kriisirahast soodsatel tingimustel laenu saamine.
„Olen inimese ja erakonna juhina alati suhtunud korruptsiooni täieliku nulltolerantsiga. Loomulikult tekitavad sellised tõsised süüdistused minus väga suurt muret ja meelehärmi. Kinnitan, et ei mina ega Eesti Konservatiivne Rahvaerakond ei ole kunagi ühegi otsuse eest kelleltki raha või muud meelehead oodanud, küsinud ega saanud. Samuti, kuna jutt käib KredExist, siis selgituseks, et kõik KredExi erakorralised toetusotsused on läbinud ekspertide hindamise, kaetud tagatistega ja saanud valitsuse konsensusliku toetuse,” selgitas eile rahandusminister Martin Helme. Ta lisas, et peatas ajutiselt Krachti töölepingu.
Umbes kuu aja eest kritiseeris riigikontroll KredExi rahajagamise ähmaseid tagamaid ja tõi esile, et ka KredEx juhtis laenutaotluse puhul valitsuse tähelepanu sellele, et avalikkuse silmis on Porto Franco riiklik olulisus küsitav – olulisus oli erakorralise laenu tingimus – ja tehing ebaõiglane teiste kinnisvaraarendajate vastu. „Riski väljatoomisele vaatamata otsustas valitsus Porto Francole laenu siiski anda,” kirjutati riigikontrolli raportis."
"25.11.2017, 00:05",lp,https://epl.delfi.ee/artikkel/80264216/alkeemiline-ingrid,Alkeemiline Ingrid,"„See on veidi trikiküsimus,” vastab Ingrid Peek (39), kui küsin, kas ta ka ise tunneb, et on suurt hulka inimesi mõjutanud. Neid, keda tema ligi paarikümne aasta pikkune askeldamine on puudutanud, peaks olema üksjagu. Selle aja jooksul on Ingrid jõudnud sehkendada popmuusikaäri olulise taustajõuna, toimetada rahvusringhäälingu sõsarkanalis Raadio 2-s institutsioonimõõduliseks kasvanud saadet „Hallo, Kosmos!” ja saada Eesti kõige kuulatavama raadiojaama Vikerraadio peatoimetajaks. Ingrid mõtleb ja tunnistab: „Aga ma loodan küll, et oma töö ja loomingu kaudu olen ehk mõnede inimeste hingekesi kuidagi puudutanud. Kui kasvõi üks suikunud olend ärkab ja saab natukene rohkem teadlikuks, õnnelikumaks, võib oma eksistentsi juba kordaläinuks pidada.”
Esimest korda sai Ingridi nimi ja nägu laiemale üldsusele tuttavaks 1990-ndate teises pooles, kui ta tegi telekanalis TV1 muusikasaadet „Uus viis”. Poplaulude võistlust juhtis ka ise popstaari väljanägemise ja julgusega Ingrid koos Tarmo Leinatammega. Ingrid õppis toona alles Concordia ülikoolis Hagi Šeini juhitud meediateaduskonnas (tema kursusekaaslased olid näiteks Heidy Purga, Raoul Suvi, Toomas Luhats, Heili Klandorf jt).
Peotäit telesaateid juhtis ta hiljemgi, aga oluliseks punktiks sai 1999. aasta, kui meelelahutusärimees Peeter Rebane kutsus Ingridi sealtsamast Concordia koolipingist oma ettevõttesse tööle. Temast sai Baltimaade suurima meelelahutuskontserni BDG kontserdiagentuuri PR-mänedžer ja avalike suhete juht.
Üheksa aasta jooksul andis ta meedia kaudu hoogu Metallica, Stingi, Elton Johni, Depeche Mode’i, Rammsteini, Pet Shop Boysi, Iron Maideni, Yesi, Joe Cockeri, P!nki ja paljude teiste kontsertide õnnestumisele. Kauaaegse rokireporterina pean tunnistama, et teist nii tõhusat pressišeffi ma sellelt alalt ei tea. Kui ta oli mõne külla tuleva superstaariga Eesti ajakirjanduse jaoks intervjuu välja rääkinud ja see tuli teha kohe, näiteks kolme tunni pärast, siis ei arvestanud ta ajakirjaniku kiduraid vastuväiteid, vaid selgitas üksikasjalikult, miks on ajakirjanikul oluline ennast oma lehe lugejate huvides ületada. Mäletan, et mõtlesin: kui mul peaks endal kunagi pressijuhti vaja minema, teeksin suure, aga kindla investeeringu, et tingimata palgata Ingrid Peek.
Aastaid, kui ta koos Peeter Rebase, Helen Sildna ja teistega Eesti kontserdilavadele poppi ja rokki puistas, meenutab Ingrid ise sedasi: „See oli põnev aeg, Eesti kontserdituru kujunemise aeg, kus iga välisartisti siia saabumine oli suursündmus, mille ümber andis palju huvitavat korraldada. Olime noored ja töökad – rabasime metsikult tööd teha ja nautisime šõubisnise värvikat ja seiklusrikast elu. Tööd oli tõesti väga palju, aga meil oli tore tiim ja vaimustus oli üleval, see kandis.”
Peale erakordse võime inimesi endaga kaasa mõtlema panna peitub Ingridis ka loomupärane jõud inimestest hoolida ja nad hoolivusega oma tiimi saada. Kui keegi oli haige, näiteks gripis, saatis ta kohe terve hulga retsepte, mida sisse juua, millega end määrida või tupsutada ja lisas ravijuhistele alati teate: „Saadan sulle mõttes tervendavat energiat!” Või siis head, kosutavat, rõõmustavat, armastavat energiat.
Pärast BDG-s rassimist, kusjuures ta tegutses aastakese ka Club Hollywoodi programmi- ja turundusjuhina, rändas Ingrid mõnda aega mööda Euroopat. Koju jõudnud, kutsus Raadio 2 värske peatoimetaja Heidy Purga ta uuendatavasse raadiojaama, kus ta tegutses kuraditosin aastat. Algul toimetajana ja kommunikatsioonijuhina ning Raadio 2 „Aastahitist” suurema muusikasündmuse kujundajana. Peagi maandus Ingrid ka ise eetris. Tema käivitatud saatesari „Reisipalavik” nakatas teda ennastki ja korraga oli Ingrid ei kusagil ja kõikjal. Linna peal teda eriti ei kohanud, ta liikus maailmas ringi ja saatis maakera teistelt külgedelt oma kõige väärtuslikuma energia pakikes. Rändas Aasias, eriti Indias, ja viibis lõpuks pikemalt Austraalias Melbourne’is.
„Kahekümnendates kibelesin rohkem Eestist välja maailma avastama,” ütleb Ingrid. „Kolmekümneselt Melbourne’is veedetud aasta oli fantastiline, elasin täiesti teises rütmis elu kui Eestis enne ja pärast seda. Kuna asusin ülikooli algul kohe tööle, siis tundsin, et Austraaliast saadud elukogemus oli minu jaoks mingil moel nagu tudengiaastate olemus ühte aastakesse kokku surutud – olin vaba nagu lind, elasin peost suhu, eriti ei teadnud, mis homne toob. Üks võib-olla hinnalisemaid kinke, mida see aeg mulle peale teistmoodi vabaduse andis, oli kodumaa-armastuse suurenemine. Sealt tagasi tulles tundus kogu Eesti värk palju südamelähedasem: kõik see nn rukkilillepurune rahvusromantika muutus palju armsamaks, käisin ringi ja hindasin meie nelja väga värvikat ja kontrastselt eristuvat aastaaega hoopis teise tundega. Pärimuskultuur sai minu jaoks uue mõõtme, mustrid muutusid tähenduslikumaks, tajusin oma isamaad ja emakeelt, juuri.”
Kui Ingrid oli Maarjamaa mullakamarale tagasi jõudnud, käivitus ta enese sõnul üks värvikamaid loomingulisi peatükke tema senises elus. 2010. aasta suve hakul küsis Heidy Purga, kas ta sooviks suvel pühapäeviti kella kahest neljani saadet teha, seal oli saatekavas vaba koht. Ingrid tahtis.
„Aga kui suvel tööd teha, siis ikka midagi, mis oleks endale väga huvitav ja ideaalis lausa põnev,” meenutab Ingrid. „Algul oli see mõeldud kolmekuulise suveprojektina. Olin väga rõõmus, et saan teha väikest nišisaadet, irduda peavoolust, tegeleda põnevate teemadega, fenomenoloogia ja alternatiivsete ilmavaadetega. Saatele tekkis kohe korralik kuulajaskond, mis muudkui kasvas ning saade jätkus.”
See kolmeks kuuks planeeritud, aga hiiglaseks kasvanud saade oli mõistagi „Hallo, Kosmos!”, mis oli eetris seitse aastat, kokku 314 saadet ligi neljasaja külalisega. R2 kodulehelt on saadet järelkuulatud ja alla laaditud 2,5 miljonit korda. Peale Eesti omade on saade võõrustanud 17 eri riigi külalisi. Ja kuigi osa raadiokuulajaid on süüdistanud „Hallo, Kosmost!” maagilisi seeni söönud inimeste eetrisse laskmises, on saates tähtsal kohal olnud ka teadus. Seal on olnud esindatud kogu kodumaine kosmoseteadlaste eliit. Ingridi „Kosmoses” on käinud teadlasi, muusikuid, enesearengu edendajaid, arste, vaimulikke ja religiooniuurijaid, psühholooge ja terapeute, šamaane ja nõidu, vabamüürlasi ja vandenõuteooriate uurijaid, preestreid, ufolooge, folkloriste, metafüüsikuid, looduskaitsjaid. Ingridi enda jaoks on oluline terviklik maailmakäsitlus, millesse see kirev seltskond kenasti ära mahub.
Lõpuks ei mahtunud ülipopulaarne „Hallo, Kosmos!” enam kahte raadiotundi ära. Kõrvale tekkisid sotsiaalmeedia kogukond, avalikud salvestused, festivalid ja seminarid. Detsembris ilmub Ingridilt juba teine saatematerjali põhjal koostatud raamat „Hallo, Kosmos! Elu mõte”.
„Olen lapsepõlvest saadik väga raamatuid armastanud,” ütleb Ingrid. „Lugesin palju ja unistasin saada ulmekirjanikuks – seetõttu oli mulle mullune elu esimese raamatu ilmumine („Hallo, Kosmos! Palju õnne” – S. N.) isiklikult väga eriline ja oluline sündmus.”
Kindlasti on Ingridile eriline ja oluline, et ta kandideeris tänavu suve hakul Vikerraadio peatoimetajaks ja võitis konkursi. Augustist alates on ta Eesti vanima ja suurima raadiojaama suure vastutusega tippjuht.
Esimesed kuud on Ingrid enda sõnul olnud väga huvitavad ja intensiivsed. Ta lisab: „Loomulikult on minult ametisse asumise algul palju uuritud, mis Vikerraadiost edasi saab. Põlvkondade ühendajana, kultuuri ja vaimuvalguse kandjana, elust ja maailmast teavitajana, headuse ja kestlike väärtuste väärtustajana, professionaalse ajakirjanduse lipulaevana, kuulaja jaoks igapäevase toreda kaaslasena jätkab Vikerraadio tuntud headuses – ma ei näe mõtet lammutada midagi, mis töötab hästi.”"
"15.11.2019, 00:05",kultuur,https://epl.delfi.ee/artikkel/88063461/kristi-ockba-filmid-naitavad-kui-sarnased-me-inimestena-oleme,"Kristi Ockba: filmid näitavad, kui sarnased me inimestena oleme","Tänavune Pimedate Ööde filmifestival on fookusesse võtnud araabia maade filmid. Muidugi on neid ennegi PÖFF-il linastunud, kuid mitte seesuguses koosluses. Valitud filmide seas on nii värskeid pärleid kui ka viimase kümnendi jooksul linastunud tunnustatud filmikunsti. Humanitaarabiekspert, araabia kultuuri ja islami religiooni tutvustaja Eestis Kristi Ockba on tänu oma juurtele (isa poolt jeemenlane, ema poolt eestlane) araabia riikide filme vaadanud rohkem kui keskmine eestlane. Iseäranis rõõmustab teda festivalikavas see, et näha saab ka vanemaid linateoseid.
„Jordaania filmi „Theeb” olen ammu tahtnud näha,” sõnab Ockba. Jutt käib filmist, mis kandideeris Oscarile samal aastal kui meie „Mandariinid”. „Theeb” viib meid esimese maailmasõja aegsesse Jordaania kõrbe ja räägib beduiini poisist, kes aitab Briti sõdurit. „Just selline suure ekraani südamlik linalugu, mida võikski kinos vaadata. Pealegi on mulle alati meeldinud lapsnäitlejad, nende oskus näidelda on hämmastav.”
Sudaani filmi „Kuritöö on kõneleda puudest” nimetab Ockba igati muhedaks. „Tõesti tore film, kus vanad mehed viskavad nalja selle üle, kuidas ühiskond toimib,” selgitab ta. Ja lisab, et kuigi filmikunst on selles riigis põlu all, leidub kõnealuses filmis omajagu huumorit. Näiteks stseen, kus neli kõrges eas meest välikino toole hangivad või puhastavad seina üksiku redeli abiga, ise naljatades, et Saksamaal oleks sein kahe minutiga puhtaks saanud. „See on justkui aknast sisse vaatamine: näed mehi, kes üritavad hakkama saada nende teadmiste ja vahenditega, mis neil parasjagu on. Mulle meeldivad vanemad inimesed ja nende jutuajamised, see tundus olevat soe ja hea tundega film,” tõdeb Ockba.
Kinokeeld iseenesest on Ockba sõnutsi araabia maades pigem erandlik. Tõsi, ka Saudi Araabias oli kino pikalt keelatud, kuid see riik on mitmeti erandlik, märgib ta.
„Saudi Araabias on palju asju, mis on erandlikud. Riik püüab end avada, näidata, et on muutumas, aga see on paljuski silmakirjalik. On huvitav, et neil on palju telesarju, kuid kui seal mängib mõni kohalik näitlejanna, on see pigem erand. Tavaliselt mängivad nende teles naaberriikide, Kuveidi või ühendemiraatide näitlejannad,” selgitab Ockba.
Ka kinokeeld oli paljuski seotud segregatsiooniga: kui riigi kaubanduskeskustes on naistele eraldi korrused, siis kuidas saaksid naised ja mehed koos pimedas saalis istuda? Seega haakub PÖFF-il linastuv „Barakah kohtub Barakah’ga” – film kohalikust Instagrami staarist ja influencer’ist – otseselt teemaga. „See film on huvitav, kuna näitab sealset ühiskonda. Pealiskihi all on asjad päris hullud. Aga ma usun, et on vaid aja küsimus, mil saudi naised hakkavad neid rolle rohkem võtma, kasvõi näiteks teles,” usub Ockba.
Poliitilisus ja ühiskonnakriitilisus iseloomustab peaaegu kõiki programmi filme. Üks valusamaid ja mõjusamaid on ilmselt tänavuste dokumentaalfilmide Oscarite soosikute hulka kuuluv „Salajane haigla”. Film viib meid Süüriasse pommirahe alla ja näitab tõelisi kangelasi maa-aluses haiglas. Kõigest hoolimata püüavad sealsed arstid konfliktis viga saanuid aidata. Filmi peategelane on naisarst Amani, kelle kaudu film räägib ka naise raskustest patriarhaalses ühiskonnas, kus isegi nii kriitilises olukorras tõstab ikkagi pead seksism.
Temaatiliselt vaadates on pigem tegemist tõsisemate filmidega, milles on esiplaanil ühiskondlik-poliitilised hoovused, kultuuriline ja ühiskondlik surve, vabaduse puudumine, naiste olukord jms. „Filmides on klassikalised teemad, mis kunagi ei aegu,” sõnab Ockba. Tema sõnutsi on teemad küll aktuaalsed ja puudutavad araabia maades olevaid valupunkte, kuid ühtlasi teemad korduvad. „Naiste olukord on terves maailmas pingeline, rohkem küll kultuurisurve tõttu. Tegelikkuses on kõik need asjad ka meie lääne ühiskonnas tuttavad, kasvõi seeläbi, et mingil ajal oleme seda mingil moel läbi elanud. Kuigi mitte samal kujul. Küsimus on, kas inimesed suudavad leida paralleele ja vaadata teemat laiemalt või kinnistab see ehk hoopis mingit kujunenud stereotüüpi,” räägib Ockba.
Huvitavaks leiuks peab Ockba kavas olevat Alžeeria filmi „Papicha”, mis viib meid sealse kodusõja aega. „Maroko filme ja näitlejaid olen rohkem näinud, Alžeeria omi vähem. Nende kodusõda oli õudne periood, mis teeb filmi huvitavaks.” Intrigeerivalt mõjub, et ehkki Alžeeria on esitanud „Papicha” võõrkeelse filmi Oscarile, on kodumaal keelatud seda näidata. „Siin on huvitav küsimus: kas film on keelatud, sest on nende jaoks liiga vulgaarne, või sellepärast, et on seotud kodusõjaga ja sisaldab tundlikke poliitilisi vihjeid? Ma olen Alžeerias käinud, see on küllalt kinnine riik, mille infrastruktuur pärineb Prantsuse koloniaalajast. Ta on mahajäänud, aga ka väga kaunis – on linnu, kus ongi ainult Prantsuse arhitektuur, suured massiivsed hooned nagu Pariisis. See riik on kindlasti pigem konservatiivne kui avatud,” selgitab Ockba. Võimud pole tema sõnutsi põhjendanud, miks filmi näitamine keelati – algne luba oli olemas ja ka võtted on osalt tehtud Alžeerias.
Mõtteainet pakub Ockba sõnutsi ka film „Sa sured kahekümneselt”. See on lugu poisist, kellele ennustatakse, et ta elab nii vähe. „Huvitav, et ebausk mängib suurt rolli mitte ainult araabia ühiskonnas, vaid ka mujal, ning sellel ei ole suurt pistmist religiooniga. Religioon pigem keelab ebausukombeid, samas on neil araabia kultuuris nii suur osa. See on vastuoluline teema, mis ei ole kauge ka lääne kultuurile,” ütleb Ockba.
Niisiis on araabia filmides ühelt poolt palju sellist, mis on meile kultuuriliselt võõras ja eksootiline. Teisalt on head filmilood universaalsed, neis on alati midagi, millega saab end seostada. Ockba ütleb end hästi mõistvat kartust, et filme, mis räägivad väga võõrast kultuurist, ei suudeta mõista ega nautida. Vaadatakse sealseid tegelasi kui tulnukaid, kuid tegelikult on igal pool alati midagi tuttavlikku. „Mulle meeldivad lood, mis on lihtsusele üles ehitatud ja näitavad, kui sarnased me inimestena oleme. Inimene tunneb PÖFF-il filmi vaadates sellega seost. Festival on ka hea võimalus vaadata filme, mida iga päev meie tavakinos ei näe. Lähis-Ida ja araabia riigid on päris palju kõikjal fookuses. Kui inimesel on vähegi soovi mõista või tunnetada, mis seal toimub, kui sarnased või kui erinevad võivad olla mured, siis nüüd on hea võimalus,” sõnab Ockba.
Peale selle on tegemist ka lihtsalt kvaliteetfilmidega. „Kui sulle meeldib esteetiline pilt ja hea näitlemine, siis ma olen täiesti kindel, et kõik need filmid pakuvad seda,” tunnustab Ockba. Ühtlasi rõhutab ta, et paljusid kavas olevaid filme on Eestis võimalik näha üksnes nüüd PÖFF-il."
"08.04.2016, 10:47",valismaa,https://www.delfi.ee/artikkel/74178193/video-ja-fotod-kreeka-saatis-taas-sisserandajaid-tagasi-turgisse,VIDEO ja FOTOD: Kreeka saatis taas sisserändajaid tagasi Türgisse,"Teine laev suurema hulga inimestega pidi Lesboselt lahkuma samuti reede hommikul. Esimesel laeval olid peamiselt pakistanlased, teatas Kreeka televisioon Reutersi vahendusel.
Vähemalt kaks aktivisti hüppasid väikese laeva lähedal merre ja haarasid ankruketist, et püüda takistada aluse lahkumist Lesbose keskuse Mytilini sadamast. Kreeka rannikuvalve tõmbas nad veest välja.
Esimene grupp sisserändajaid, peamiselt pakistanlased ja afgaanid, saadeti tagasi Türgisse esmaspäeval."
"06.04.2021, 00:05",valismaa,https://epl.delfi.ee/artikkel/93045657/merkeli-mantliparija-kusimus-kulvab-enneolematut-segadust,Merkeli mantlipärija küsimus külvab enneolematut segadust,
"14.10.2016, 00:10",sport,https://epl.delfi.ee/artikkel/75911357/rio-raamatu-esitlusele-otse-kasarmust,Rio raamatu esitlusele otse kasarmust,
"19.12.2020, 13:00",arvamus,https://epl.delfi.ee/artikkel/92025289/mari-vivian-ellam-kirikute-lahtihoidmine-on-kuritegu-kristlane-on-tanapaeval-raskem-olla-kui-homoseksuaal,Mari-Vivian Ellam: kirikute lahtihoidmine on kuritegu? Kristlane on tänapäeval raskem olla kui homoseksuaal,"Staažikas ajakirjanik röögatab oma Facebooki-seinal tõekaugelt, et valitsus paneb kõik kinni ja ainult kirikud jätab lahti. Mõned inimesed muretsevad vanade inimeste pärast, kes kirikus käivad. Aga et õpetajate keskmine vanus on väärikas, ei tule ühtaegu enam meeldegi. Tõesti hirmus - väiksel hulgal inimestest on võimalik kord nädalas tund-paar istuda paigal avaras ruumis üksteisest mitme meetri kaugusel, maskid ees.
Mina olen veendunud kristlane ja viimase aja sündmuste valguses olen pisut segaduses, kas peaksin pahandama või mõista püüdma. Kas peaksin pahameeletormi kirikute osas võtma isiklikult? Imestama paneb siiski küll: miks ometi selline hüsteeria?
Vähemuste vaenaja sümbol"
"12.08.2017, 00:05",valismaa,https://epl.delfi.ee/artikkel/79160450/aasias-helisevad-pulmakellad-uha-harvem,Aasias helisevad pulmakellad üha harvem,"Hiina on hädas poissmeestega. Selle on tinginud riigi aastakümnete pikkune ühe lapse poliitika. Kui maailma keskmine poiste-tüdrukute sünnivahekord on 106 poissi 100 tüdruku kohta, siis Hiinas on see 118 : 100. See ei näi esmapilgul suure vahena, kuid rahvaarvu arvestades võrdub see 2020. aastaks umbes 30 miljoni mehega, kellel pole kuskilt pruuti võtta. Neid Hiina mehi, kes pole 30. eluaastaks veel kaasat leidnud, nimetatakse üleliigseteks meesteks.
Olukord on viinud hiinlased äärmusteni, et omale kaasat leida. Näiteks 2015. aastal raiskas 40. eluaastates Shanghai ärimees kohtinguteenustele lausa miljon dollarit, et omale abikaasat leida, kuid edutult. Mehed pöörduvad aina varmamalt psühholoogide poole, et saada suhtlusnõuandeid, üha trendikamad on stilistiteenused, et võluda vastassoo südant. Kui on tarvis vanemate juurde õhtusöögile minna, saab kerge vaevaga endale tüdruksõbra rentida.
Traditsioonides kinni ühiskonnas peetakse tabuks naisi, kes pole 28. eluaastaks igavest kaaslast leidnud. Perekonnad survestavad naisi esmalt ülikooliteed käima, nii et 25-aastaselt lõpetades on neil ideaalse kaaslase leidmiseks väga vähe aega.
Naised ei soostu abielluma endast vähem haritud ja kehvemal ühiskondlikul järjel meestega. Seda feministlikku liikumist on hakatud nimetama yin sheng, yang shuai (naine üles, mees alla). Nii nagu Hiina mehed, kasutavad ka naised kohtingulehti, kus otsivad mehi märksõnadega „maja”, „pikk” ja „heal järjel”. Meeste populaarseimad otsingusõnad on „suured rinnad” ja „sale keha”, ütleb Gong Haiyan, Hiina suurima kohtinguportaali loonud naine. Äraneetud 28. eluaastani jõudnuna võttis ta ohjad enda kätte, lõi portaali ja kohtas oma ideaalset kaasat juba kolme kuu jooksul.
Perekonnakeskses ühiskonnas, kus vanemate eest hoolitsevad riigi asemel nende lapsed, on keerulise kaasaotsingu enda ülesandeks võtnud noorte emad-isad. Suuremates linnades võib näha vallaliste turge, kuhu vanemad panevad üles oma üksikute laste ankeedid, mis kirjeldavad vallalise võsukese palka, haridust, pikkust ja iseloomuomadusi. Emad-isad võivad kupeldamisturult miniat või väimeest otsida aastaid, kuid kohtingule nende silmaterad tihti ei jõuagi.
Peale Hiina peab haridust ja karjääritegemist oluliseks ka Jaapani abieluealine põlvkond. Jaapani riiklik rahvastiku ja sotsiaalse turvalisuse instituut on juba 30 aastat kogunud statistikat kodanike seksuaalkäitumise kohta. Viimatine uuring selgitas välja, et 18–34-aastaste mitte abiellunud Jaapani meeste seas pole 70% ja naiste seas 60% üleüldse romantilises suhtes. Neist 42% mehi ja 44% naisi tunnistas, et pole eales linade vahel vallatlenud.
Jaapani valitsus pole rahva neitsilikkusega rahul. Riigi peaminister Shinzo Abe eesmärk on suurendada kahanevat rahvastiku iivet, kuid kuni rahvas magamistoas ei tegutse, on seda keeruline saavutada. Prognoositakse, et Jaapani rahvaarv võib vooruslikkuse tõttu 2060. aastaks kahaneda kolmandiku võrra, 126 miljonilt 101 miljonini. Iibe suurendamiseks peab valitsus Amorit mängima hakkama.
Kuigi vallalistel on keeruline vastassooga tutvust teha, vastasid küsitluses osalenud, et inimesed on mõeldud just perekonda looma. 90% vastas, et tahab tulevikus kindlasti abielluda, ent 50% lükkas selle kaugemasse tulevikku.
Riikliku tsölibaadi on tekitanud tööturg, kus naised ei saa oma ametist pere nimel loobuda, sest laste kasvatamine on materiaalselt võimatu, kui mõlemad vanemad ei tööta.
Tokyos resideeriva seksi- ja suhtenõustaja Ai Aoyama sõnul pärsib suhete loomist asjaolu, et noored on kasvanud üles tehnoloogiaga. „Online-porno, virtuaalreaalsed kallimad, anime ja muu säärane ongi põhjused, miks sugupooled teineteisest eemalduvad ning asendavad armastuse ja seksi teiste tegevustega,” selgitab ta.
Jaapani vanasõna ütleb, et abielu on naise haud. Noored edukad jaapanlannad ei soovi oma karjääri millegi nimel ohverdada. Jaapanis on pärast esimese lapse sündi tööle naasvate naiste osakaal üks maailma väiksemaid – 70% neist jääb koduseks, näitab World Economic Forumi iga-aastane raport.
Lõuna-Korea on Jaapaniga sarnases olukorras. Prognoosid näitavad, et 2035. aastast hakkab rahvaarv märkimisväärselt vähenema, kuid juba praegu abielluvad noored vähem ega saa endale lapse kasvatamist lubada.
Soulis paikneva Korea majandusuuringute instituudi professor Yoo Jing Sung märgib, et riigi varasem poliitika on keskendunud sellele, et abielus naised saaksid rohkem lapsi, ent tegelik probleem on selles, et töötud noored ei leia võimalust abielluda. Lõuna-Korea 15–29-aastaste töötus on 9,2%, kaks korda suurem kui riigi keskmine.
Kuigi riigi valitsus on kümne aasta vältel investeerinud väheneva iibe suurendamisse juba koguni 72 miljardit dollarit, ei taha naised abielluda, ja sealgi on mehi rohkem kui naisi. Üks põhjusi on suured abiellumiskulud, kuid rohkemgi mängib rolli asjaolu, et 1980-ndatel tahtsid Lõuna-Korea perekonnad nii meeleheitlikult poegi, et tegid tütardele aborti. See on tekitanud olukorra, kus ühele seitsmest abieluealisest mehest ei jagu kaaslast.
Vallalised aga oma saatuse üle ei kurda. Hiinas on oma üksiku staatusega rahul 79% vallalisi. Nende sõnul on üksik olemise halvim osa see, et haiguse korral keegi ei hoolitse nende eest, aga ka ühiskonnast tulev surve. 1700 vallalist küsitletut eelistas suhte asemel leida uusi sõpru, teha trenni ja lugeda raamatuid."
"11.08.2020, 15:39",valismaa,https://epl.delfi.ee/artikkel/90699895/eesti-puuab-uro-s-positsiooni-mille-parast-kaib-kibe-voistlus,"Eesti püüab ÜRO-s positsiooni, mille pärast käib kibe võistlus","ÜRO julgeolekunõukogu liikmeks olekuga kaasnevad mitut liiki privileegid. Näiteks saavad nõukogus istuvad riigid taotleda endale ÜRO-s mingi kindla teema juhi tiitlit, keda ÜRO kõnepruugis nimetatakse sulehoidjaks. See annab ka ajutistele liikmetele võimaluse nõukogu päevakorrateemade arutamist juhtida. Tegu on prestiižse tiitliga ja julgeolekunõukogu liikmed jooksevad vabadele sulgedele tormi. Seda šanssi püüab ka Eesti.
Praegu käivad välisministeeriumis arutelud, millise teema sulehoidjaks Eesti peaks pürgima. Ministeeriumist kinnitatakse, et soov see koht saada on kindel. Ent aeg tiksub armutult. Uue aasta sulehoidjad selguvad lähikuudel ja seni pole välisministeeriumis kujunenud kindlat otsust, mis teemat tahetakse. Eesti peab konkureerima ka mitme teise riigiga. Uuel aastal liituvad julgeolekunõukoguga Mehhiko, Iirimaa ja India, kes soovivad samuti saavutustega silma paista.
Vabanevatest teemadest võiksid Eestile huvi pakkuda Afganistani või Süüria humanitaarküsimused. Kuna Süüria temaatika on ehk suurriikide vastandlikke huvisid arvestades liiga tuline, võib spekuleerida, et Eesti võiks pretendeerida just Afganistani teemade sulehoidjaks.
Sulehoidja ülesanne on korraldada oma teemal istungeid ja väitlusi, samuti juhib sulehoidja resolutsioonide koostamise läbirääkimisi. Mõnel riigil on mitu sulge ja mõnel teemal on mitu sulehoidjat.
Uue aasta sulehoidjad selguvad sügisel ja hakkavad oma kohustusi täitma jaanuaris.
Uue aasta sulehoidjad selguvad sügisel ja hakkavad oma kohustusi täitma jaanuaris. Eksperdid nimetavad seda heaks võimaluseks, mis võimaldab väikeriigil ajutise liikmena maailmas silma paista. Seda kinnitati Eesti Päevalehele ka ühe praeguse sulehoidjariigi ÜRO esindusest. Väikeriigile tuleb kasuks ka kogemus, mille annab sulehoidmine diplomaatidele.
Ka välisministeeriumi rahvusvaheliste organisatsioonide ja inimõiguste büroo direktor Liis Lipre-Järma tõdes, et sulehoidjaks olek annab väärtusliku diplomaatilise kogemuse. Ent ta lisas, et see on vaid üks paljudest võimalustest, mille kaudu New Yorgis ja Islandi väljakul töötavad Eesti ametnikud kogemusi juurde saaksid.
Kuigi ajalooliselt on enamik pikaaegseid nõukogu arutelupunkte olnud USA, Ühendkuningriigi ja Prantsusmaa juhtida, on viimase kümne aasta jooksul sulehoidjatena esile tõusnud järjest rohkem ajutisi liikmeid. Näiteks hoiavad praegu Afganistani teema sulge Saksamaa ja Indoneesia. Laste ja relvastatud konfliktide teema sulehoidja on Belgia, julgeolekunõukogu töömeetodite sulehoidja on veidi üle 100 000 elanikuga Saint Vincent.
Eksperdid tõdevad, et sulehoidjaks saamine kujutab endast keerulist mängu, mis käib pigem väljakujunenud tavade kui selgete reeglite järgi. Selleks on vaja ka alaliste liikmete nõusolekut. Eesti puhul võib takistuseks saada Venemaa võimalik vastuseis.
Üldjuhul võetakse sulehoidja roll kohe julgeolekunõukogu liikmeks saades, kuid üheaastaseid sulehoidmisi on olnud ka varem. Lipre-Järma sõnutsi ei pürginud Eesti esimesel aastal sulehoidjaks sellepärast, et prioriteet oli valmistuda maikuiseks julgeolekunõukogu eesistumiseks. „Lähtekoht oli viia ennast nõukogu tööga paremini kurssi ja kaaluda sulehoidja vastutuse võtmist aasta pärast, kui pooled nõukogu ajutised liikmed vahetuvad ja sulehoidja rollid vabanevad,” ütles diplomaat.
Eesti on ÜRO-s rõhutanud küberteemat
Diplomaatide sõnutsi on Eesti võtnud julgeolekunõukogus juhtrolli küberteemade arutamisel. Meie algatusel toimub nii ametlikke kui ka mitteametlikke kohtumisi. Liis Lipre-Järma nimetas olulisteks ka mitteametlikke kohtumisi. „Meie eesmärk on kasvatada küberteadlikkust nii avalikkuse kui ka teiste riikide diplomaatide seas,” ütles ta. „Mitte kõik riigid ei taju veel selle valdkonna olulisust. Oma tegevusega üritame sammhaaval meie seisukohti teistele riikidele põhjendada. Siin tulevadki mängu arutelud ja mitteametlikud kohtumised.”
Sellega nõustub ka küberjulgeoleku erivolitustega diplomaatiline esindaja Heli Tiirmaa-Klaar. „Julgeolekunõukogus saab järjest tõstatada uusi teemasid ja teisi riike küberdiplomaatia vallas harida,” ütles Tiirmaa-Klaar. „Riikide käitumine küberruumis ei ole seni veel paljudes riikides teema, mida välispoliitika peavool käsitleks.”
Tiirmaa-Klaar juhtis tähelepanu tõsiasjale, et Eesti algatusel arutati märtsis julgeolekunõukogus esimest korda ametlikult küberjulgeolekuga seotud teemat. See puudutas möödunud aastal Gruusiat tabanud küberrünnakuid, mida varem oli omistatud Vene luureteenistusele.
Ühtlasi hoiatas Tiirmaa-Klaar, et julgeolekunõukogus küberteemasid tõstatades peab käituma nutikalt, et igal maailma riigil oleks võimalik leida mõni aspekt, millega tal on hõlpsam suhestuda. „Osa ÜRO liikmesriike kurdavad, et küberteemadel saavad kaasa rääkida ainult tehnoloogiliselt kõrgelt arenenud riigid,” ütles Tiirmaa-Klaar. „Kui ÜRO tasemel midagi korda saata, peab võimaldama kõikidel riikidel arutelus osaleda. Me ei soovi arutada ainult keerulisi nišiküsimusi, vaid tekitada laiapinnalist arutelu.”"
"08.10.2020, 19:44",arvamus,https://epl.delfi.ee/artikkel/91302149/paeva-teema-maris-hellrand-tallinn-jai-rohelise-pealinna-tiitlist-ilma-oige-kah-sest-sonamurdlik-kaitumine-euroopas-edu-ei-too,"PÄEVA TEEMA | Maris Hellrand: Tallinn jäi rohelise pealinna tiitlist ilma? Õige kah, sest sõnamurdlik käitumine Euroopas edu ei too","Mis eristab Tallinnat Võrust, Elvast ja Otepääst? Erinevalt paljudest Eesti väikelinnadest ei saanud Tallinn valmis Eesti Vabariik 100 ruumiprogrammis kavandatud ja rahastatud peaväljakut ehk peatänavat. Mitte ainult ei saanud valmis, vaid on sellest sisuliselt loobunud. Pärast seda, kui arhitektuurikonkurss sai läbi viidud, võitjaga leping sõlmitud ja hulk tööd ka ära tehtud, avastas linnavõim, et tema enda antud lähteülesanne ei ole neile enam sobiv.
Oli lubadus, ei ole lubadust
Peatänav pidi valmima linnapea Taavi Aasa unistuse kohaselt juba 2019. a laulu- ja tantsupeo rongkäiguks. See oli muide ka Keskerakonna valimislubadus eelmistel kohalikel valimistel. Siis aga tekkis ettekääne, et peatänavat ei saa ehitama hakata enne, kui Reidi tee on valmis. Peale selle 8-12 realise maantee valmimist pealinna uhkeimas pargis mererannal on leitud uus ettekääne - Kaubamaja ristmiku tunnel ja Rävala pst „läbimurre"". Viimasel ettekäändel ei ole peatänava lahendusega mingit seost ning tunneli ja läbimurde plaan töötab tegelikult ka peatänava mõttele vastu, tuues kesklinna rohkem autosid.
Peatänava lahendus, mille pakkus vastavalt linna lähteülesandele välja kolme ettevõtte (Kavakava, Linnalahendused ja Extech Design) loodud võidutöö „Kevad linnas"" oleks loonud Pärnu ja Narva mnt. algusesse linna südames rohkem ruumi jalakäijatele ja kergliiklejatele, tekitanud sõbraliku ja kaasaegse linnaruumi koos võimsa haljastusega, jättes samal ajal alles ka sujuva liikumise ühistranspordile ja ligipääsu autodele. Seda lahendust ootasid pikisilmi ka selles piirkonnas tegutsevad ärid, sest nagu paljude teiste linnade näidetest on teada, suureneb jalakäijate- ja ratturisõbralike tänavate äride käive märkimisväärselt.
Peatänava ehituse ca 20 miljonilisest eelarvest oleks suurem osa (80%) tulnud Euroopa Ühtekuuluvusfondidest. See raha on kasutatav aastani 2023. T
Teadlikult tagurlik tegevus
Linnavalitsuse ja volikogu praegune tegevus ei anna lootust, et peatänava ja teiste rohelise pealinna vääriliste lahendustega tõsi taga on. Vastupidi, konkreetsed sammud vaid soodustavad jätkuvat autostumist. Viimase 10 aasta jooksul on Tallinna autode arv suurenenud poole võrra. Autostumise survet lisab veelgi volikogu hiljutine otsus suurendada uusarenduste kohustuslike parkimiskohtade arvu 1,3 autoni korteri kohta. Lisaks autostumisele suurendab see ka sotsiaalset kihistumist - pered ja noored on sunnitud koos elukohaga ostma ka autokoha, seega jääb vähem raha inimeste endi eluaseme jaoks. Ja seda kõike ajal, mil inimesed on õppinud kaugtööd tegema ja vajadus autot omada tegelikult väheneb.
 Peatänav oleks seni kõige nähtavam muutus rohelise ja säästliku linnaruumi poole. Kui Tallinn tahab tõesti ühel päeval Euroopa Roheliseks Pealinnaks saada, peab ta peatänava projekti sahtlipõhjast välja otsima ja tegutsema hakkama. Kui mitte enne, siis aasta pärast kohalikel valimistel peaks peatänava valmimine olema üks pealinna peamine teema. Milline erakond võtab selle oma südameasjaks? Ilma tühjade lubadusteta."
"15.08.2016, 00:25",sport,https://epl.delfi.ee/artikkel/75336073/miller-oskab-oelda-tere,Miller oskab öelda „tere”,"Pekingi MM-i hõbemedaliomanik tunnistas, et jooks läks väga hästi, kuid võtab asja rahulikult.
„Mul on hea meel, et võistlused algasid, ja ootan väga, mis saama hakkab,” kommenteeris ta vahetult pärast jooksu. Miller oli niivõrd kurnatud, et andis ajakirjanikele intervjuu põrandal istudes.
Miller rääkis, et nägi enne staadionile minekut tribüünil kaasa elamas ka Uibot ja see motiveeris teda väga. „On võrratu tunne, et Maicel koos minuga võistleb. Oleme mõlemad siin ja saame koos olümpiat nautida,” lausus ta.
Milleri sõnul kinnitab Uibo talle tihti, et tal on toetajaid ka Eestis. „See on suurepärane, et mind ka Eestis toetatakse. See on väga hea tunne.”
Miller teatas, et teab eesti keeles üksikuid sõnu, nagu „tere” ja „tsau”. „Ma õpin aeglaselt, ta üritab mind õpetada,” ütles tippjooksja naerdes. Olümpiamängude ajal kohtas Miller esimest korda ka oma tulevast ämma. „Nii tore, et sain viimaks temaga kohtuda. Ta tõi mulle ka eesti-inglise sõnaraamatu,” kirjeldas Miller esimest kohtumist. Piia Puuraid, Rio de Janeiro"
"17.02.2016, 13:04",arileht,https://epl.delfi.ee/artikkel/73710353/riiklik-kaubaveofirma-evr-cargo-sai-endale-uue-juhi,Riiklik kaubaveofirma EVR Cargo sai endale uue juhi,"Toomsalu on viimased kaks aastat olnud tegev tehnoloogianõustajana erinevates Venemaal tegutsevates tootmisfirmades, enne seda on Toomsalu juhtinud rahvusvahelisse Olam Gruppi kuuluvat Rusmolko piimandusfarmi Venemaal ning Trigon Agri põllumajanduskontserni Venemaal ja Ukraina, teatas ettevõte.
Aastatel 2004-2008 juhtis ta SEB Liisingut Venemaal ning hiljem SEB Grupi korporatiivpanganduse üksust Venemaal.
EVR Cargo nõukogu esimehe Toomas Tõniste sõnul võttis sobiva kogemustepagasi ja juhtimisoskusega kandidaadi leidmine küll aega, kuid personaliotsingufirma toel tehtud valiku üle võib rahulolu tunda.
“Ettevõtte kolmeliikmeline juhatus on nüüd komplekteeritud ja meeskonnal seisavad ees keerulised väljakutsed - eelkõige ootab nõukogu juhtkonnalt naaberriikidega edukalt konkurentsis püsimist kaubavedude pärast, ettevõtte efektiivsuse tõstmist ning teenuste kvaliteedi paranemist,” lisas Tõniste.
Toomsalu sõnul sai peale 10 aastat Venemaal otsustavaks soov naasta Eestisse ning siin midagi korda saata. “Usun, et rahvusvaheline töökogemus suurtest ettevõtetest finantssektoris ja tootmisvaldkonnas annab mõningase eelise tööalaste suhete loomisel ja arendamisel Venemaa suunal,” märkis Toomsalu.
EVR Cargo juhatusse kuuluvad lisaks veel finantsdirektor Paul Lukka ning Lauri Rohtoja."
"15.04.2017, 00:05",lp,https://reisijuht.delfi.ee/artikkel/77761366/parem-kui-tuhat-kirsipuud,Parem kui tuhat kirsipuud,"Jaapanis lahterdatakse see lugu kindlasti õudusjuttude kategooriasse ja kui lasta jaapanlastel pakkuda variante, kuidas isa oleks pidanud väikese George’i ülestunnistusele reageerima, oleks USA esimene president olnud kindlasti keegi teine. Kas saab miski olla parem kui omada kirsipuud?
Kyūshū saarel peaksid kirsipuud õide puhkema kõige esimesena ja nende õitsemishooaeg oli märtsi teises pooles juba ametlikult välja kuulutatud. Ometi olid puud trotslikult ikka veel raagus. Siin-seal õitses püüdlikult mõni ploomipuu, aga inimesed jalutasid neist mööda ükskõikselt nagu umbrohust, õhates kirsiõite järele. Kauplused on täis kirsiõielisi rätikuid ja salle, kunstkirsiõied turritavad tänavavalgustite ümber ja tofu, jaapanlaste seletamatu teine kirg, värvitakse sel puhul toiduvärviga roosaks.
Samal ajal kui kogu maailm elas kaasa Jaapani kirsside õitsemishoovõtule ja sõpradelt saabus toetavaid sõnumeid, et küllap ma satun Jaapanisse kunagi ka õigel ajal, ei saanud ma kohapeal üldse aru, millest – vähemal Kyūshū saarel – on alguse saanud kirsiõite ilu kultus. Sest ma olin juba näinud Bepput, seisnud Kyūshū saare kõige ilusamas kohas, vaateplatvormil Beppu linnakese servas, ja vaadanud lummatult mitutsadat aurusammast kortermajade vahelt taeva poole tõusmas. Mägedega piiratud linnake oleks nagu asetatud keeva veega kastrulisse, ümberringi hõljumas vaevumärgatav kerge väävliaroom.
Beppu on koduks 124 500 inimesele ning 3000 kuumaveeallikale ja ravimudabasseinile. Keegi pole mul õnneks kunagi palunud kirjeldada paradiisi, see oleks mulle suuri raskusi valmistanud. Ent pärast Bepput ei ole selles midagi keerulist. Teekond paradiisi peaks algama matuse- tseremooniaga ja nii see tõepoolest ka käib.

Alustuseks tuleb minna Beppu randa ja lasta end kuuma liiva alla matta. Liiva alla matmise teenust pakkuvaid „matusebüroosid” on seal arvukalt, kindlasti rohkem kui tavalisi matusemaju, mida haruldaselt pika eani elavad jaapanlased nii ohtralt muidugi ei vajagi. Paarkümmend minutit liivavannis lebamist maksab umbes kümme eurot, selle eest saab järjekorranumbri ja jaapanlaste traditsioonilise riideeseme yukata, mis liivavanni võtmise ajaks selga panna. Nii et näidake edaspidi suvel randa minnes üles suuremat tänulikkust, kui lapsed on valmis teid täiesti tasuta liiva alla matma.

Märtsihommikul on õhk jahe, ent liiv kuum ja aurab hommikupäikeses – nagu ka toekate jaapanlannade seljad, kes puhkehetke saamata inimeste peale labidatega liiva kühveldavad. Klientidele jagatakse sõjaväelaslikult lühikesi ja muidugi jaapanikeelseid käsklusi, ent olukord on üsna üheselt mõistetav: „Tule siia! Heida auku pikali!” Tugevate animatsioonitraditsioonidega riigile kohaselt on umbkeelsetele turistidele joonistatud ka väga selged riietumis- ja pesemisõpetused.
Liiv on tume, kuum ja raske ning päris lõpuni ei saagi aru, kuidas see kõik tervisele hea on, aga kahtlemata on. Ma ei suuda uskuda, et jaapanlaste pikaealisuse saladus saab peituda milleski nii jäledas kui tofus, ent soojas liivas pikutades ja merele vaadates ei saa elus millegi üle kurta.

Ülejäänud päeva võib veeta mõnes linna arvukatest onsen’itest ehk kuumaveevannidest. Suurem osa perekondi on endale kuumaveeallikatest tuleva vee koju juhtinud, aga kui te nii kiiresti ühegi perekonnaga ei sõbrune, on igal hotellil pakkuda oma onsen. On olemas ka väga viisakad linna onsen’id, põhimõtteliselt meie avalikud linnasaunad, mis hommikupoolikuti toimivad pensionäride klubina.
Kuna kuuma vett ja auru jääb ohtralt üle ka pärast seda, kui kõik turistid on ennast onsen’is leotanud, kasutatakse osa sellest ära restoranides ja köökides. Aurutatud toitu on Beppus ohtralt, samal ajal läheb aurutite müük arvatavasti nigelamalt kui kusagil mujal Jaapanis.
Igakevadist umbes nädalast kirsipuude õitsemist on tore vaadata, aga miski ei saa olla parem kui auru pahviv kuumaveeallikas koduhoovis. Aasta ringi. 
Mis koht on Kyūshū ja kuidas sinna pääseb
Öö ryokan’is
Tuleb välja, et mul on juba aastaid olnud ryokan’i stiilis magamistuba, ehkki ma seda ise ei teadnud. See tähendab, et madrats on lihtsalt põrandal. Traditsioonilisse Jaapani hotelli astudes ei teki küsimust, miks madrats maas on. Tekib küsimus, kus seal üldse magada saab. Päevasel ajal on ryokan’i tuba korraldatud mõnusaks lounge’iks, kus teed juua või tööd teha. Seda kõike tatam’il istudes – elu käib põranda tasapinnal. Toas ei kanta kunagi jalanõusid."
"23.03.2020, 00:05",sport,https://epl.delfi.ee/artikkel/89311339/vahemalt-uhel-eesti-sportlasel-on-veel-tood,Vähemalt ühel Eesti sportlasel on veel tööd,"Ajal, mil sport on varjusurmas, on Red Bulli noorteakadeemia vormelisõitjal Jüri Vipsil lootust juba homme kiiver pähe tõmmata ja gaasi vajutada. Ja seda sugugi mitte virtuaalselt, nagu tegid eile F1 sarja võidusõitjad, kes otsustasid edasilükatud Bahreini GP pidada arvutimängu põhjal, vaid päriselt, sest Jaapanis Fuji ringrajal toimuvad teisipäeval ja kolmapäeval Super Formula sarja ametlikud testisõidud. Mõistagi pealtvaatajateta.
Kartuses, et hiljem ei saa enam riigist välja, lendasid Vips ja ta mentor Marko Asmer juba eelmise nädala esmaspäeval Jaapanisse ja on senikaua resideerinud Osakas.
„Koroonajuhtumite arvu vaadates paistab Jaapanis olevat asi enam-vähem kontrolli all. Mingid piirangud on muidugi peal. Päris turisti mängida ei saa. Elame suhteliselt tubast elu. Jaapanlased on Jürile õnneks loonud kõik võimalused trenni tagamiseks,” rääkis Asmer.
Eile elati igatahes veel teadmisega, et teisipäeval tuleb ette võtta neljatunnine autosõit ringrajale, kuid samas ollakse valmis, et iga tund võib tuua kurvemaid uudiseid. „Ega me täiesti kindlad ei ole, et testid toimuvad, sest olukord võib iga päevaga muutuda, aga tänase seisuga on nii vähemalt lubatud,” ütles Asmer.
Etapid on edasi lükatud
Vormelimeestele lisab kindlust asjaolu, et Super GT sarja testid üle-eelmisel nädalavahetusel Okayamas toimusid. Ent mõlema sarja avaetapid on edasi lükatud. Super Formula teatas eelmise nädala neljapäeval ka teise etapi ärajäämisest. See pidi toimuma sealsamas Fujis 18. ja 19. aprillil. Kui olukord normaliseerub, algab Vipsi hooaeg kava järgi 17. mail Kyushu saarel Autopolise ringrajal. Tiimidele on teada antud ka edasilükatud etappide toimumisaeg ehk sarja juhtidel on plaanis hooaeg pidada täismahus.
Veebruari lõpus käis Asmer vormel 1 testisõitudel Barcelona ringrajal, kus kohtus Red Bulli noortetiimi pealiku Helmut Markoga. Muude teemade kõrval arutati ka võimalust Vips Super Formula kõrvalt veel ühte sarja sõitma panna, et suurendada vajalike litsentsipunktide täis saamise tõenäosust. Praeguses olukorras valitseb selles asjus suur teadmatus.
„Võime ju igasugu asju planeerida, aga praegu ei tea üldse, mis sarjad üldse käima lähevad. Lõppkokkuvõttes on elus tähtsamaidki asju, kui need sarjad. Tähtis on, et selle jama saaks maailmas kontrolli alla. Praegu on kõik määramatuks ajaks edasi lükatud. Kui mingi teine sari tuleb, siis sõidame, kui ei tule, siis ei sõida. Nende testidega on samamoodi – kui toimuvad, siis sõidame, kui mitte, siis vaatame, kuidas koju saame,” sõnas Asmer.
Muudatused noortetiimis
Kahe hooaja vahepeal on Red Bulli noortetiim üksjagu vangerdusi teinud. Viimati võeti enda tiiva alla 21-aastane Jaapanis sündinud brasiillane Igor Fraga. Enne teda palgati Red Bulli ja AlphaTauri F1 tiimi varusõitjaks juba aastaid tagasi „punapullide” süsteemist välja visatud Sérgio Sette Câmara, samuti brasiillane. Suurim üllatus oli veebruari keskel noortetiimi värvatud indialane Jehan Daruvala, kes oli läinud hooajal vormel 3 sarjas üks Vipsi suuremaid konkurente. Daruvala pandi sõitma F1-ga paralleelselt tiirutavasse F2 sarja. „Võtku, keda tahavad! Jüril on oma eesmärk, milleks on teha tulemust ja litsentsipunktid täis koguda. Siin polegi rohkem midagi rääkida,” ei soovita Asmer Vipsi konkurentidele suurt tähelepanu pöörata."
"26.05.2016, 17:31",arileht,https://epl.delfi.ee/artikkel/74646357/rootsi-kohus-moistis-telialt-turuseisundi-kuritarvitamise-eest-valja-hiiglasliku-kahjutasu,Rootsi kohus mõistis Telialt turuseisundi kuritarvitamise eest välja hiiglasliku kahjutasu,"Tele2 taotles algul kohtus 708 miljoni Rootsi krooni suurust kahjutasu. Lõpuks lepiti kokku 240 miljoni krooni peale, millele lisanduvad intressid. Kohus luges tõestatuks Tele2 väite, et Telia, tegutsedes nii internetiseadmete hulgi- kui ka jaekaubanduses, müüs seadmeid edasi lõpptarbijale nii väikese marginaaliga, et see ei saanud katta ettevõtte kulusid, vahendas Rootsi ärileht Dagens Industri.
Aasta alguses alanud Telia-Tele2 protsessi on ajalehe teatel nimetatud Rootsi suurimaks konkurentsialaseks kohtuasjaks. Telial on kolm nädalat aega otsus edasi kaevata.
Ettevõtete aktsiad reageerisid börsil uudisele oodatult: Telia aktsia hind langes 0,9 protsenti ja Tele2 aktsia tõusis 1,5 protsenti."
"16.08.2018, 17:09",kultuur,https://kroonika.delfi.ee/artikkel/83339671/suri-soulikuninganna-aretha-franklin,Suri soulikuninganna Aretha Franklin,"76-aastasel soulikuningannal diagnoositi vähk 2010. aastal, tema viimane avalik esinemine oli Elton Johni heategevusorganisatsiooni peol möödunud aasta novembris New Yorgis. Eelmisel aastal teatas Franklin, et ta enam avalikkuse ees ei esine, ent stuudios lubas naine tööd siiski edasi teha.
Lauljanna karjäär kestis üle viie aastakümne ning selle vältel võitis ta 18 mainekat Grammy auhinda ja müüs üle 75 miljoni albumi. Franklin on esinenud ka kolme USA presidendi inauguratsiooni tseremooniatel, viimast korda siis, kui 2009.aastal vannutati ametisse Barack Obama.
Oma viimase albumi ""A Brand New Me"" andis naine välja 2017. aastal veidi enne seda, kui teatas pensionile minekust. ""Ma pean teile tunnistama, et lähen sellel aastal pensionile. Ma olen oma karjääri üle uhke,"" rääkis naine toona.
Aretha Franklin võitles läbi elu kaaluprobleemidega, samuti oli talle suureks probleemiks alkoholisõltuvus, ta oli pikka aega ka ahelsuitsetaja. Franklini õed ja vennad surid kõik samuti vähki.
Meenuta Aretha Franklini kuulsamaid palu!


"
"11.07.2018, 00:05",valismaa,https://epl.delfi.ee/artikkel/82996183/sven-mikser-me-ei-saa-kaed-rupes-oodata-et-saabub-paratamatu-kollaps,"Sven Mikser: me ei saa käed rüpes oodata, et saabub paratamatu kollaps","Kindlasti ei tule NATO-välised teemad ametlike kohtumiste laua taga jutuks, selleks on tippkohtumise päevakord liiga tihe. Teemasid jagub NATO juhtimisstruktuuridest ja tugevdusstrateegiast partnerlusteni ja regionaalsete algatusteni välja.
Aga kui tüli on majas ühel teemal, siis mõjutab see ka ülejäänud teemasid. Erimeelsusi ja pingeallikaid NATO liikmete vahel paraku on. Üks on kaubandustüli ja tariifide küsimus, aga erimeelsusi on ka julgeolekurindel, näiteks Iraani tuumaleppe tuleviku osas. Juba hakkab „operatiivmälust” kaduma Pariisi kliimaleppe teema, mis tekitas aastapäevad tagasi väga suuri pingeid. Selles pole küll midagi väga uut, aga NATO laua taga on USA presidendil ja delegatsioonil kindlasti esmajoones südamel küsimus koormajagamisest ja kaitsekuludest. Areng iseenesest on olnud positiivne – Euroopa liitlaste ja Kanada kaitsekulud on viimastel aastatel hakanud pärast pikaajalist mõõna uuesti tõusma. Aga progress ei ole ilmselt selline, millega oleks päriselt rahul USA, kelle õlul on olnud suur osa senisest koormusest.
Oleme tõesti seni võrdlemisi eksklusiivses klubis, kes kulutavad 2% või rohkem SKT-st riigikaitsele. Meie heameeleks lisandub klubisse aasta-aastalt uusi liikmeid. Aga kui me vaatame Walesis 2014. aastal kokkulepitut, siis seal seati üsna selges sõnastuses eesmärk, et need liitlased, kes on juba 2% juures, peavad seda taset hoidma ja teised peavad kümne aastaga selle poole liikuma. Areng on olnud positiivne, aga kellelgi ei ole praegu kindlust, et kõik liikmed 2024. aastaks selle arvuni jõuavad. Pigem võib üsna veendunult öelda, et päris kõik ei jõua. Ja see on kindlasti vaidluste allikas. Lõppude lõpuks küsimus ei ole ainult selles, kas kõik tunnevad end õiglaselt kohelduna, vaid eelkõige selles, et NATO on seadnud endale ambitsiooni jõuda teatud sõjalisele tasemele. Kui kulutused jäävad kokkulepitule väga palju alla, ei suudeta luua ka sõjalist võimekust, mis oleks vajaduse korral kasutatav.
Kindlasti on lõppdokumendid üks näitaja, kas seal leiavad kajastust meile olulised teemad. See on alliansi valmisoleku parandamine, kõik see, mis puudutab vajaduse korral meie regioonis liitlaste kohaloleku tugevdamist, üksuste ja tehnika juurdetoomise võimet, loomulikult ka juhtimisstruktuure, staape... Kui kõik läheb ootuspäraselt, peaks tulema väga konstruktiivne ja tulemuslik tippkohtumine.
EL on pärast pikki arutelusid otsustanud jõuliselt edasi minna kollektiivse kaitsepoliitika edendamisega. Siin on mitmeid teemasid, kus EL-i lahend võib anda tõsist lisandväärtust ka NATO vaatevinklist. Kõige rohkem on meil räägitud sõjalisest mobiilsusest, sellest, kuidas on võimalik vägesid ja tehnikat liigutada. Siin on vajalikud nii taristu aspektid kui ka õiguslikud lahendused, et see oleks nii füüsiliselt kui ka juriidiliselt võimalik. Enamik Euroopa riike kahe organisatsiooni puhul kattuvad, kindlasti on sellest kasu ka NATO-le ja vastupidi. Üha enam räägime julgeoleku jagamatusest, et ei ole väga selget piiri sise- ja välisjulgeoleku, kõva ja pehme julgeoleku vahel.
Kui vaadata viimast pooltteist aastat ehk selle USA administratsiooni ametiaega ja USA poliitikat nii Krimmi illegaalse anneksiooni kui ka Venemaa tegevuse puhul Ida-Ukrainas – see on olnud väga selge, konkreetne ja jõuline. Nii administratsioonis kui ka kongressis valitseb märkimisväärne parteiülene arusaam, missugust survet Venemaale avaldada, et sundida teda hoiduma edasistest provokatiivsetest sammudest, heastama tehtud kahjud ja naasma rahvusvahelise õiguse põhimõtete juurde. USA senise poliitika põhialuseid järgmise nädala tippkohtumine kindlasti ei muuda.
See ongi meie diplomaatilise korpuse ja poliitiliste juhtide põhiülesanne kõiges, mida julgepoliitika vallas teeme. Ka näiteks Euroopa ühtsus Vene sanktsioonide puhul ei ole iseeneslik, selleks tuleb tööd teha, selgitada oma põhimõtteid, kuulata oma partnerite ja liitlaste muresid ja ootusi, näidata ise solidaarsust näiteks lõunapoolsete riikidega. Sama kehtib ka transatlantiliste suhete puhul. Diplomaatiline töö käib 24/7, miski ei ole iseeneslik. Me ei saa käed rüpes lootusetuna oodata, et saabub paratamatu kollaps. Ei saa kindlasti ka jalgu seinale panna, öelda, et me oleme kõik töö ära teinud ja siit edasi toimib see reeglitepõhine maailmakord iseenesest, ilma meieta, igavesti."
"19.10.2018, 00:07",uudised,https://epl.delfi.ee/artikkel/84037948/ekspertiis-kolme-lapse-surma-kakumael-pohjustas-vingugaasimurgistus,Ekspertiis: kolme lapse surma Kakumäel põhjustas vingugaasimürgistus,"„Ekspertiisi tulemusel on välja selgitatud, et surmapõhjuseks on vingugaasimürgistus. Kriminaalmenetluse edasine ülesanne on välja selgitada, kas surmad põhjustas kellegi ettevaatamatus või oli nende taga rikkis või hooldamata küttesüsteemist tingitud õnnetusjuhtum,” sõnas kriminaalasja kohtueelse menetluse juht, Põhja ringkonnaprokuratuuri vanemprokurör Andra Sild.
Viimase viie päeva jooksul on politseiuurijad teinud menetlustoiminguid, nende hulgas on ülekuulamised, sündmuskoha vaatlus, uurimiseksperiment. Tõendite kogumine jätkub.
Tehnilise järelevalve amet (TJA) tuvastas kontrolli käigus selle piirkonna 17 maja liitekohtade juures minimaalseid lekkeid, mis ei kujuta inimeste elule ja tervisele mingit ohtu. Selliseid väga väikeseid gaasilekkeid on võimalik tuvastada ainult kindlate seadmetega. Gaasivarustus suleti ainult kahes hoones, et kõrvaldada gaasi- ja ventilatsioonisüsteemi puudused. Suletud gaasivarustusega majades on puudused kõrvaldatud ja gaasivarustus taastatud. TJA jätkab menetlustoiminguid ning nõustab politseid ja prokuratuuri nende menetlustoimingute tegemisel.
13. oktoobril leiti Kakumäe elamurajoonis asuvast eramajast nelja- ja seitsmeaastase lapse surnukeha. Sama pere kaheaastane laps ja laste vanemad viidi haiglasse. Kolmapäeval teavitas haigla, et ka noorim laps kahjuks suri. Laste vanemad on haiglast välja saanud ja neile on korraldatud psühholoogiline abi.
Asjaolude väljaselgitamiseks alustas Põhja prefektuuri kriminaalbüroo kriminaalmenetlust."
"30.09.2019, 00:10",arvamus,https://epl.delfi.ee/artikkel/87586277/juhtkiri-politsei-jooksis-lati-alt-labi,JUHTKIRI | Politsei jooksis lati alt läbi,"Täna annab politsei siseminister Mart Helmele aru möödunud nädalal toimunud Aivar Rehe otsingutest. On ka põhjust – otsingute käigu kohta on raske kasutada muud väljendit kui äpardumine. Pigem võiks anda märksa karmima hinnangu.
Tõsi küll, endise pangajuhi surnukeha leiti suhteliselt kiiresti. Ja politsei kinnitusel ei viidanud miski vägivallale või õnnetusjuhtumile. Ega sellele, et surnukeha oleks toimetatud tema leidmise kohta – Rehe koduaeda – alles pärast surmahetke. Ent tõsiasi, et Rehet ei otsitud põhjalikult kõigepealt kodust ja koduaiast, jätab mulje, et politsei ei suhtunud juhtumisse piisava tõsiduse ja avara pilguga.
Põhjendus, et kodu ja koduaeda ei kontrollitud Rehe pereliikmete jutust lähtudes ja nende säästmiseks, kõlab inimlikult. Aga kindlasti oleks pidanud arvestama ka sellega, et tegemist polnud kellega tahes, vaid Euroopa viimaste aastate ühe suurema rahapesuskandaali lähedal olnud inimesega. See tähendab: arvestama, et Danske Eesti filiaali endise juhi isik pakub ülemaailmset huvi. Kõik ebatavalised või salapärased asjaolud tema otsingutes võivad vallandada spekulatsioone ja vandenõuteooriaid, mis teevad raskemaks maailma veenda, et Eesti ei ole tegelikult rahapesust läbi imbunud riik. Või vähemalt enam ei ole.
Võib öelda, et politsei tegi Rehe otsingul samasuguse vea, kui see, mis mitu Eesti panka karmi rahapesuskandaali tõmbas – tegutseti, justkui oleks Eesti rahulik, maailmast eraldatud kääbikla. Pangad ei võtnud rahapesuriske küllalt tõsiselt – ega me Läti ole! – ja must raha kasutas nende nõrkused kohe ära. Mitme riskianalüüsi järgi kuulub Eesti juba aastaid kõige väiksema rahapesuriskiga maailma riikide hulka, aga sellest hoolimata siin seda tehti ja oleme saanud külge suure rahapesumaa sildi.
Basel Institute on Governance, kelle edetabelis on Eesti tänavu koguni kõige väiksema rahapesuriskiga riik maailmas, seletab seda vastuolu asjaoluga, et tehniliselt võttes on Eestis kõik rahapesu tõrjumise vahendid küll olemas, kuid nende kasutamise efektiivsus on ilmselt jätnud soovida.
Nii küsimärke tekitanud otsingute kui ka Eestit tabanud rahapesuskandaali õppetunni ühisosa võib kokku võtta järgmiselt: tegemisest üksinda ei piisa, tehes peab ka mõtlema."
"15.10.2020, 13:05",kultuur,https://epl.delfi.ee/artikkel/91349343/arvustus-kas-te-olete-oma-ruumi-kogemuse-ga-rahul,ARVUSTUS | Kas te olete oma ruumi(kogemuse)ga rahul?,"Küsimus, mis on ühtlasi lavastuse pealkiri, kõlab etenduse „Kas te olete oma kohaga rahul” jooksul korduvalt. Kui midagi muudkui korrata, hakkab tähendusväli laienema (ja kui jätkata, võib see tähendustest sootuks tühjeneda). Ent alustuseks: millisest kohast võiks juttu olla: kohast saalis, elukohast, kohast elus? Ja mis ruumi võiks Mart Kangro, Juhan Ulfsaki ja Eero Epneri lavastus laiendada? Pakun, et taju- ja tunderuumi.
Enne etendust selgitab Ulfsak publikule, kuhu võib istuda ja kuhu mitte. Kui istmed on üleval, siis ära istu. Need kohad jäävad tühjaks ega lase unustada aega, milles lavastus on sündinud. Ja sein on ees. Otseses mõttes, esimese rea ees, tuim ja hall. „See sein jääb,” teevad publiku keskel kohad sisse võtnud etendajad kiiresti selgeks.
Juba enne Kanuti Gildi SAALis toimunud etenduse lõppu tundsin, et tahaksin seda näha ka mõnes teises ruumis. Muidugi, ideaalses maailmas võiks iga teatrikriitik enne millestki midagi arvama hakkamist näha ühe lavastuse mitut etendust, aga tegelikus elus jagub vabandusi. Päevalehtede tempo, tihe graafik täis alalisi valikuid, kas süveneda millessegi või püüda haarata hoopis võimalikult laia kultuuriskaalat. Või on see ikkagi laiskus?
Juba enne Kanuti Gildi SAALis toimunud etenduse lõppu tundsin, et tahaksin seda näha ka mõnes teises ruumis.
Selle lavastuse korduvaks vaatamiseks oli mul kolm põhjust. Esiteks tahtsin teada, kuidas toimib ruumist kõnelev lavastus erinevates ruumides. Kanuti Gildi SAALi ajalugu on ju selle seintesse ja istmetessegi vajutatud, ent ERM-i Hurda saal, kus etendust Draama festivali ajal anti, on üsna uus ja iseloomu peab sealt peaaegu vägisi välja meelitama. Teiseks tekkis huvi teada saada, kui avatud on lavastuse struktuur – etendajad jätavad usutava mulje spontaansusest ja improvisatsioonist, aga samal ajal on kõik nii selgelt rütmistatud, et juhust on omajagu keeruline kahtlustada. Kolmandaks oli mul esimese vaadatud etenduse igal hetkel – ka igavuse poole kippuvatel – huvitav. Kui kannatan, siis ei kipu saali tagasi – see on elementaarne alalhoiuinstinkt.
LAVASTUS
„Kas te olete oma kohaga rahul”
Autorid ja esitajad Mart Kangro, Juhan Ulfsak ja Eero Epner
Dramaturg Maria Arusoo
Helikunstnik Artjom Astrov
Valguskunstnik Oliver Kulpsoo
Esietendus 24. augustil Kanuti gildi SAALis.
Selliste kogemuste puhul on mõtte- ja tunderuumi raske füüsilisest ruumist eraldada. Nende kõigiga – kordamööda ja korraga – „Kas te olete oma kohaga rahul” tegelebki. Oluline osa on monoloogidel, mis käsitlevad eri kohti, nende võimalusi (näiteks unistada istudes maja karkassi sees, kohas, kuhu kunagi tulevad aknad) ja nendega seostuvaid hierarhilisi kujutelmi (ülemine korrus on etem kui alumine). Vaataja suunatakse selle käigus tähelepanelikumalt jälgima ka saali, kus ta parajasti viibib.
Enamasti isiklikuna näivast perspektiivist räägitud monoloogides on keeruline eristada autobiograafilist ja väljamõeldut. Muidugi, lava on koht, kus ei peagi tingimata üht või teist eeldama. Võrdluseks: Pierre Bayardi „Kuidas rääkida raamatutest, mida me pole lugenud” puhul toob tõlkija Tanel Lepsoo esile, et ehkki Bayard kinnitab end vähe lugevat, ei ole see tõenäoline. Selline on Bayardi jutustajahääl, kuju, mille ta on iseenese ainetel loonud. Sealt ei pea otsima tõde autori kohta. Samamoodi toimivad sellegi lavastuse monoloogid. Need on pandud sobima selle tõega, mida autoritel tarvis on. Lõhed reaalsuse ja väljamõeldise vahel tekitavad ühtlasi ruumi, milles tajuväli saab laiali sirutuda.
Lõhed reaalsuse ja väljamõeldise vahel tekitavad ühtlasi ruumi, milles tajuväli saab laiali sirutuda.
Kui Epner mainib monoloogis sõdadejärgset modernismi ja Pärnu „päikeselinna”, siis tekib minus veider tunne: peas kohtuvad Campanella „Päikeselinn” ja Pärnu Kuldse Kodu projekt. Tõesti, ma ei tea, mida mõtleb selles monoloogis Epner, ja minu jaoks ei ole oluline, kas ma saan sellest aru õigesti, valesti või lihtsalt teisiti. Sellised hetked panevad uusi seoseid looma – edasi, tagasi ja külgsuunas mõtlema.
Või kui võrreldakse koonduslaagrit ja modernistlikku elamurajooni: „Kui tullakse, siis tullakse, et jääda. [- - -] Põgenemisidee ei tule kunagi massidele. See tuleb ainult üksikisikutele.” Minu viis see hetke, kui käisin kunagise Auschwitzi koonduslaagri alal. Meenus, kui õõvastavalt mõjus see, et päike paistis punaste hoonete peale eriti eredalt ja lõi visuaalselt helgegi mulje. Rohi näis kuidagi eriti roheline. Sellised kõrvutused loovad nihkeid, mida lavastus on minu jaoks täis.
Just selliste tähendusvõrgustike tekke võimalikkus loob minu jaoks suure osa selle lavastuse väärtusest. See ei piirdu sõnalise osaga. Külmsinisena mõjuv valgus etenduse algul (valguskunstnik Oliver Kulpsoo) mõjub peaaegu räigena. Vähemasti teatrietenduste puhul välja kujunenud ootuse kontekstis, kus saal esmalt pimeneb, et teha ruumi sündmuse algusele, mida markeerib enamasti valguse süttimine laval. Seekord jääks etendus justkui algamata. Kontrastse raamistuse loob laualambi sume valgus lavastuse lõpuosas. Vahepeale jäävad vilksatused, süttimised-kustumised, mis mõjuvad sama juhuslikuna nagu helidki. Artjom Astrovi helikujundus on omakorda minimalistlik, hüplev, üksikud trummilöögid käivad kehast läbi. Heli- ja valguskujundus keelduvad etendajate öeldut kuidagi dubleerimast või rõhutamast, vaid jäävad iseseisvaks ja laiendavad ruumi omakorda tunnetuslikult.
Kogu meeskond – ent ka etendajate kolmik eraldi vaadatuna – toimib orgaaniliselt. Nii oli see tausta erinevusest hoolimata ka kollektiivi eelmise lavastuse „Workshop” ajal. Kui midagi märkida, siis seda, et Eero Epner tõuseb lavastuses esile kui üha mõjusam etendaja, ehkki kui mõned stseenid välja arvata, on tema ja Mart Kangro kanda pigem nullstiil. Intensiivsemad puhangud (nagu „Workshopiski”) jäävad Juhan Ulfsaki pärisosaks. Hoolimata spetsiifiliselt äratuntavast häälest ja kehakeelest on Ulfsaki mäng ikka uskumatult variatiivne. Ja mis veelgi olulisem: see on veenev.
Mõistagi hakkab toimima iga vaataja taust, mälestused ja vaatamiskogemus. Seosed on kiired tekkima, kui olla näinud Mart Kangro soolot „Enneminevik”, kus mäletamise teema on tugevasti seotud ruumi ja ruumimälestustega. Samavõrd raske on tekkivast pildist välja lülitada „Workshoppi”.
„Kas te olete oma kohaga rahul” on „Workshopist” selgem, lihtsamini loetav, konkreetsema teemaga. Seda, mida lavastusse ise sisse lugeda, on küllalt, ent see on selgemini suunatud. Võrdluseks: „Workshopi” puhul meeldis mulle kummatigi etendusest saadud impulsside ajal lugeda sinna sisse, mida ise tahtsin. Põhjus, miks ma seda üldse mainin, on tunne, et vaatajalt eeldatakse sageli justkui äraarvamismängu. Õigesti oled tükki vaadanud siis, kui leiad üles võimalikult palju märksõnu, mille lavastaja, etendajad või dramaturg on sinna mõelnud. Kui nende ideedest üldse midagi toimima ei hakkaks, oleks muidugi veider, ent sageli tahaks ikkagi sõrgu vastu ajada. Klassikalise põhjendusega, et heasse teosesse on võimalik sisse lugeda märksa rohkemat, kui autor on mõelnud. Ent muidugi on totaalsel segadusel ja võimalusi pakkuval struktuuril vahe.
Objektiivsest vaatepunktist võivad suunad olla ju võrdsed, ent kui ennast nende alguspunktiks seada, ei ole need seda mitte.
„Kas te olete oma kohaga rahul” pakub selleks struktuuriks ruumi – teatriruum, eluruum, ruumi hierarhilisus. Suuna- või ruumimetafoorid on lavastuse mõtestamiseks tõhusad haagid. Objektiivsest vaatepunktist võivad suunad olla ju võrdsed, ent kui ennast nende alguspunktiks seada, ei ole need seda mitte. Üleval ja all, ääres või keskel ei ole samaväärsed. Nagu keeleski. Karjääriredelil rühitakse üles, aga kui halvasti läheb, siis jõutakse allakäigutrepile. Teatripublik vaatab lemmiknäitlejatele alt üles. Aga kes võib etenduse ajal oma kohaga rohkem rahul olla? Ehk võivad ülemistes ridades istuvad vaatajad, kes kaasamist eriti ei armasta, olla üsna kõrgendatud meeleolus, sest nende kohad jäävad etendajate provokatsioonidest suuremalt jaolt puutumata. Esimeses reas, nina vastu seina, avastades, et toimuva nägemiseks peab end pidevalt ringi keerama, võib mõne inimesega ehk juhtuda, et tuju langeb.
Lõpetuseks kokkuvõte loo alguses nimetatud korduva vaatamise põhjustest. Esiteks, lavastusele näib paremini sobivat ruum, millel on ajalugu. See annab veel ühe dimensiooni, milles tähendusi luua – ehkki ka ERM-i üsna steriilsel ruumil oli oma võlu. Selle veidratele heliomadustele oli vint peale keeratud, mille tulemusel tekkinud õrn kaja lisas tühjusse veel teise tühjuse, palju kõledama kui välimine. Teiseks, lavastuse struktuur ei ole kuigi avatud, aga kuis teda teisiti saakski nõnda rütmistada ja struktureerida? Motiivide kordumine ja see, kuidas näiliselt juhuslik kombinatsioon kontrastide ja variatsioonide kaudu toimima hakkab, võib moodustada vaataja jaoks terviku alles oluliselt hiljem. Kolmandaks, lavastust võiks vaadata veel kordi ja küllap pääseks ikka selle ruumi laiendama üha uusi tähendusi."
"05.06.2017, 00:05",kultuur,https://epl.delfi.ee/artikkel/78449251/empaatia-avab-meis-loomingulisuse,„Empaatia avab meis loomingulisuse”,"Hakkasin teemale mõtlema juba magistriõpingute ajal Eesti kunstiakadeemias, aga kuna empaatia on tundlik teema, ei julgenud ma seda esialgu puudutada. Kui läksin doktorantuuri, oli mul teine teema, kuid empaataia saatis mind kesksõnana.
Mu doktoritöö teemal pole mingit seost praeguse sotsiaalse või kultuurilise küsimusega, mida viimasel ajal igas arvamusartiklis lahatakse. Viis aastat tagasi oli mul võimalus minna Rooma õppima ja kohtusin seal professoritega, kellega vesteldes kerkis see sõna taas esile. Kaalusin, kas lükkan kunstimeedia kõrvale ja lähen üle isikutevahelise empaatia teemale. Rooma oma suure kunstivalikuga pani mind mõtlema, et kui ma vaatan maali või filmi, siis elan samamoodi empaatiliselt läbi teist, keda ma seal kunstiteoses kohtan. Kõigepealt uurisin, kas on üldse võimalik teist mõista, kui mu ees pole reaalset isikut. Kuigi tantsijad ja näitlejad on reaalsed isikud, on nad ikkagi rollis. Tuli välja, et seda teemat pole uuritud, ja ma võtsin väljakutse vastu.
Kuna mul on fenomenoloogiline meetod, ei ole mu jaoks tähtis objekt, vaid see, kes on kogeja. Mis toimub kogeja hinges, kui ta elab läbi kunstiteost? See küsimus tekitas minus pinget."
"05.03.2019, 00:05",valismaa,https://epl.delfi.ee/artikkel/85506373/pagulasvaenulik-ungari-valitsus-toob-riiki-salaja-sadu-pogenikke,Pagulasvaenulik Ungari valitsus toob riiki salaja sadu põgenikke,"Mullu karmistas Ungari pagulastega seotud reegleid tuntavalt, kriminaliseerides osal juhtudel isegi asüülitaotlejate nõustamise ja kehtestades sellega tegelevatele ühendustele uue range maksu. Nüüd aga selgub, et samal aastal tõi sama valitsus riiki sadu pagulasi, makstes kinni nende reisikulud, majutuse ja keeleõppe. Avalikkuse eest õnnestus programmi varjata ligi aasta, kuni kohalikud ajakirjanikud haisu ninna said.
Uudisteportaal Index.hu teatas veebruari lõpus, et alates möödunud aasta aprillist on valitsus Ungarisse toimetanud ligi 350 Venezuela pagulast ja veel vähemalt 750 inimest ootavad Lõuna-Ameerikas asuva riigi pealinnas oma järge. Peale tasuta lennupileti tagati tulijatele üheks aastaks riigi kulul elamispind ning ungari ja inglise keele kursused. Samuti said nad kiiresti tööload.
Kaasnes ainult üks tingimus: pagulased pidid suutma tõendada, et vähemalt üks nende vanavanematest oli Ungari kodanik. Osa ungarlasi emigreerus 1940-ndatel ja 1950-ndatel just Venezuelasse, moodustades seal umbes 5000-liikmelise kogukonna. Index.hu intervjueeritud pagulastest ei osanud ükski ungari keelt ega olnud riigis kunagi varem viibinud. Samuti kinnitasid nad ajakirjanikele, et ametnikud soovitasid nende saabumise asjaolusid hoida kohalike eest salajas.
Valitsus tunnistas programmi olemasolu alles pärast artikli ilmumist. Peaminister Viktor Orbáni kabinetiülem Gergely Gulyás teatas, et kõik saabunud on ungari rahvusest. „Me ei pea ungarlasi sisserändajateks,” rõhutas ta. „Kõigil ungarlastel on õigus kodumaale naasta.”
Kriitikud märgivad seevastu, et saabujad on läbi ja lõhki välismaalased – seda nii keelelis-kultuurilises kui ka juriidilises mõttes. Passi järgi on tegu ikkagi Venezuela, mitte Ungari kodanikega. Index.hu märgib, et põhimõtteliselt vastab pagulaste vastuvõtmise viis kõigile nõuetele, mida inimõiguste eksperdid ümberasustamisprogrammidele oskaksid esitada: umbkeelseid inimesi ei jäeta võõras ühiskonnas saatuse hooleks, vaid neile antakse kõik võimalused lõimumiseks. Häda on selles, et seejuures rikutakse Ungari enda seadusi, mis mõõdavad kõiki pagulasi ühe puuga ka siis, kui mõnel neist on ungarlasest vanaema. „Valitsus kehtestas uue „migrandimaksu” just sellise tegevuse karistamiseks, millega ta ise tegeleb,” märgitakse artiklis."
"03.04.2017, 00:05",sport,https://epl.delfi.ee/artikkel/77759582/maailmameister-eesti,Maailmameister Eesti,"Mõnigi nimetab Eesti jalgpallikoondist sõpruskohtumiste maailmameistriks. Üks hüüdnime põhjuseid on tihe ja pea kõikjalt mängukaaslaste otsimine, teine korralik tulemustearsenal. Teiste hulgas on võidetud Uruguayd, Venemaad, Poolat, rääkimata Norrast ja Soomest. Läinud nädalal lisandus skalpiderivi esiotsa Horvaatia – seda enam et võit tuli koguni skooriga 3 : 0.
Jah, Modrić, Rakitić, Mandžukić ja teisedki Euroopa tippliigades pallivad vastased ei vaevunud Tallinna tulema. Jah, teise ešeloni horvaadid näisid mõtlevat pigem külmale ilmale, mitte võimalusele end näidata. Aga mida said sinna parata võõrustajate peatreener Martin Reim ja mängijad? Näiteks Janar Toomet tahtis endast märgi maha jätta ja tõusiski õhtu üheks täheks. Kui oskame teha õiged järeldused, on säärastest heitlustest tulevikku vaadates kahtlemata ainult kasu."
"10.10.2020, 19:55",lp,https://epl.delfi.ee/artikkel/91313355/enne-ja-nuud-draamateatri-imeline-muutumine,ENNE JA NÜÜD | Draamateatri imeline muutumine,"Teater on algusest peale tegutsenud Tallinna kesklinnas asuvas kaunis, art nouveau stiilis Saksa teatri majas, mis on Eesti kõige vanem säilinud teatrimaja (valmis 1910, mitmed vanemad teatrihooned purustati Teises maailmasõjas). Lisaks suurele saalile (kuni 431 kohta) on siin ka 1960ndatel juurde ehitatud väike saal (146 kohta) ja 2004 avatud Maalisaal (70 kohta). 2004. aasta remondi käigus uuendati ja kaasajastati põhjalikult lavatehnika, 2009. aastal renoveeriti täielikult kogu lavatagune hooneosa.
Loe ülipõhjalikku lugu 100-aastasest Draamateatrist detailideni siit."
"06.03.2021, 08:01",lp,https://epl.delfi.ee/artikkel/92740075/raudse-eesriide-tagused-koledused-eesti-koletuim-maniakk-ehk-nomme-inimsooja-soi-ohvrite-liha-tomatipastaga,"Raudse eesriide tagused koledused: Eesti koletuim maniakk ehk ""Nõmme inimsööja"" sõi ohvrite liha tomatipastaga","Kuni Berliini müüri langemiseni ja Nõukogude Liidu kokkuvarisemiseni 1991. aastal teadis avalikkus raudse eesriide taga toime pandud kuritegudest vähe. Võimud tegid kõik endast oleneva, et seda teavet ei afišeeritaks, sest neil oli tarvis maalida pilt ideaalsest ühiskonnast, kus ei eksisteeri sarimõrvareid ega maniakke.
Tegelikult oli olukord hoopis teine. Maniakke leidus Nõukogude Liidus ohtrasti, lihtsalt infot nende kohta ei avaldatud ja internetita ajastul ei saanudki see teave levida. Endine Eesti NSV siseministeeriumi kriminaaljälituse valitsuse operatiivtöötaja Lembit Allingu sõnab, et ehkki toonasest Eesti NSV ajakirjandusest ei leia märkigi koletute kuritegude kohta, tegutses toona nii pedofiile kui ka maniakke.
„Olid olemas erinevad grupid. Esiteks oli seksuaalne vägivald. Olid ka seksuaalvähemuse esindajad, kes ei sattunud löögi alla oma orientatsiooni pärast, vaid selle pärast, et üritasid luua kontakte alaealistega, seda küll ilma vägivallata, pakkudes neile midagi muud. Ning kolmandaks oli neid, kes panid toime raskeid kuritegusid laste vastu ja muu hulgas tapsid neid. Eriti jõhker mõrv leidis aset 1968. aastal, kui üks autojuht tappis ja vägistas kaheksa-aastase Dagmar Kaupali.”
Allingu lükkab ümber väited, nagu oleks Eesti NSV miilits homosid jälitanud ja kiusanud. „Tagantjärele räägitakse, et meil olid homod ja neid selle eest karistati. Mõni aasta tagasi räägiti mingist kolhoosiesimehest, kes selle eest vangi pandi. Need on luulud. See oli ikka seotud alaealistega, kui noortelt osteti seksi. Ka minu kõrvalmajas elas naisterahvas, kes elas teise naisega ja kõik teadsid sellest, kuid seda loeti kahe täiskasvanu omavaheliseks asjaks. Homod ei puutunud miilitsatesse, kuni ei rikutud teatud reegleid.”
Allingu osales Eesti ajaloo kurikuulsaima maniaki, „Nõmme inimsööja” ehk Johannes-Andreas Hanni tabamisel. Ta tunnistab, et talle on siiani ebameeldiv, et süüst üritatakse tagantjärele puhtaks pesta Hanni leske, kes oma mehe tapatööd kuidagi peatada ei üritanud.
„Nägin kunagi „Kuuuurijat” ja seal esines kena daam, tema abikaasa, keda saates üritati kaitsta. Osalesin ise koos Lembit Orasmaa ja Ants Raudsikuga selle juhtumi uurimisel. Otsisime inimsööja kodu läbi. Muu hulgas leidsin Hanni noa, millega ta oma ohvrite kintsude küljest tükke lõikas. Tean, kuidas see toimus. Psühhiaater Anti Liiv rääkis, et Hanni sõi inimliha tomatipastaga. Hanni abikaasal oli võimalus pöörduda võimude poole, sest ta polnud kogu aeg mehe jälgimise all. Aga ta ei pöördunud.”
Allingu räägib, et Eestis tegutses nõukogude ajal teisigi sarimõrvareid peale Hanni. „Neid on Eestis olnud mitu. Näiteks üks tappis Tallinnas tuletõrjuja ning peale selle plaanis tapmisi Tallinnas ja Venemaal. Saime talle viimasel hetkel jälile. Meil oli suur koer, kelle lasime esimesena korterisse. Tal oli relv ja suur pussnuga, kuid ta tegi püksi, kui koer ta rinna peale hüppas ja paar korda haugatas. Igasuguseid asju on ette tulnud.”
1980. ja 1990. aastatel pöörati Eestis vähe tähelepanu Tallinna-Tartu maanteel kadunuks jäänud tüdrukutele. Allingu nendib, et tõenäoliselt oli nende juhtumite taga sarimõrvarite tegevus, kuid see jäi politseil saamatuse tõttu üleminekuaegadel lahendamata.
„Aastas pandi Eestis keskmiselt toime sada tapmist. 99% juhtumeid lahendati ja kurjategijad leiti üles. Üks või kaks jäid lahendamata, kuid tavaliselt saadi ka need hiljem kätte. Kuid siiani ei taheta omaks võtta seda, et Eesti NSV ajal ja Eesti vabariigi algusajal jäi Tallinna-Tartu maanteel palju tüdrukuid kadunuks. Inimene ei saa Tallinna ja Tartu vahel hääletades lihtsalt ära kaduda. See tähendas, et Eestis tegutsesid sarimõrvarid ja nendega oleks pidanud tegelema.”
Kui enamasti jahib sarimõrtsukas ohvreid kodu lähedal, siis Nõukogude Liidu avarused pakkusid maniakkidele võimalusi panna oma kuritegusid toime ka kodunt kaugemal. Üks kuulsamaid sarimõrtsukaid Andrei Tšikatilo sooritas enamiku oma rohkem kui 50 mõrvast kodukandis Rostovis, kuid tappis inimesi ka Moskvas, Leningradis, Ukrainas ja isegi Siberis. Allingu kahtlustab, et Venemaa ja teiste liiduvabariikide maniakid käisid ka Eestis tapmas.
„Sarimõrvarite puhul oli nõukogude ajal probleem, et nende ümberpaiknemine jäi märkamata. Ilmselt käisid Venemaa ja teised sarimõrvarid ka meie vabariigis. Mul endalgi on tänaseni hingel juhtum, mida ma ei suutnud lahendada. 1970-ndatel tapeti ja vägistati Võrus üks noor tütarlaps, selliseid juhtumeid oli paar tükki veel.”
Allingu meenutab ka üht rasket juhtumit, kui Kesk-Aasiast pärit noormees tappis ja vägistas Eestis naisi, kuid tema vastu ei saadud kokku piisavalt asitõendeid. „1980-ndatel vägistati ja tapeti Ida-Virumaal naisi. Peilisime välja, et kurjategija võis olla noor tadžikist ajateenija. Käisin teda Tadžikistanis üle kuulamas ja ta justkui tunnistas ja samas ka mitte. Kui sul otseseid asitõendeid pole, siis võid ta kinni võtta ja kambrisse panna, aga teha pole midagi.”
Allingu arvates on Eestis see probleem, et ajast aega on eiratud ohtu, mida kujutavad endast ühiskonnale psüühikahäirete all kannatavad kurjategijad.
„Meil üritatakse psüühiliselt haigete inimestega väga leebelt ringi käia. Neid usutakse, kui nad midagi lubavad või ütlevad, et rohkem ei tee. Meil on mõrtsukaid, kes on tapmise eest kinni olnud, siis lastakse nad enne tähtaega vabaks ja tapavad uuesti. Mäletan, et meil oli selline, kes oli kaks või kolm korda tapnud ja oma kolmanda või neljanda ohvri tappis Soodla jõe ääres puhkemajas. Kui inimene on muutunud ühiskonnale eriti ohtlikuks, siis tuleb teda hoida eritingimustes. Olen käinud Paldiski maanteel kinnises psühhiaatriahaiglas ja näinud, kuidas haigeid hoitakse. Kui sellistel inimestel lastakse vabalt ringi jalutada, siis on see ohtlik meile kõigile.”
Meil on mõrtsukaid, kes on tapmise eest kinni olnud, siis lastakse nad enne tähtaega vabaks ja tapavad uuesti.
Endine Eesti peapsühhiaater ja Tallinna psühhiaatriakliiniku peaarst aastail 1979–1993 Arvo Haug on teisel arvamusel.
„Iga kord, kui mõni suurem kuritegu Tallinnas või Eestis toime pandi, olid järgmisel hommikul uurijad ukse taga. Nad arvasid, et kuritegusid panevad toime vaimuhaiged ja perverdid, ning olid väga pettunud, kui selgitasin neile, et absoluutse enamiku kuritegudest sooritavad n-ö normaalsed inimesed. Ütlesin neile, et te kulutate aega, kui värske jälje ajamise asemel olete minu ukse taga.”
Haug ütleb, et ehkki erialalt seksuoloog, puutus ta nõukogude ajal maniakkide ja pervertidega vähe kokku. Ent kui tuli kohtumäärus korraldada psühhiaatriline ekspertiis, siis see tehti Seewaldis.
„Ambulatoorsesse ja statsionaarsesse kohtupsühhiaatrilisse ekspertiisi toodi kohtu või uurija määruse alusel. Kõigepealt tõi uurija nad dispanserisse. Ekspertiis toimus nii, et arstid küsitlevad haiget ja uurija või saatja on ukse taga ja ootab. Alguses vaatavad nad üldpilti ja siis hakkavad otsima vastuseid uurija kirjalikult esitatud küsimustele. Tavaliselt viiakse uurimisalune pärast seda uuesti vanglasse, kui pole määrust, et on vaja statsionaarset ekspertiisi. Kui spetsialistidele on vaja rohkem aega, siis võidakse uuritav vormistada statsionaari.”
Haug möönab, et selliste kurjategijate puhul pole psühhiaatri kahtlused või oletused kohtus kaalukeeleks. „Muidugi on teatud trikke ja kaudseid märke. Kuid kohus tahab otseseid tõendeid ning eelkõige teolt tabamist.”
Nelikümmend aastat õiguskaitsesüsteemis töötanud ja 2005. aastal erru läinud legendaarne prokurör Heino Tõnismägi nendib, et elu väärastunud pahupoolega tuli selle aja jooksul kokku puutuda küll, kuid sellised juhtumid olid siiski võrdlemisi harvad.
„Selliseid asju jõudis kohtusaali mõned üksikud juhtumid. Loomulikult olid pedofiilid ja teised tegelased, aga nad olid nii sügaval põranda all, et kohtusse jõudsid neist vähesed.”
Küsimusele, miks meenutavad endised uurijad seniajani kaheksa-aastase Dagmari tapmist, vastab Tõnismägi, et lastemõrvad olid erakorralised juhtumid ja peale selle kasutati tapja tabamiseks täiesti uut lähenemist.
„Dagmari mõrv oli erakordne. Esmakordselt kasutati ENSV-s televisiooni abi kurjategija tabamiseks. Siiani oli räägitud, et kuritegevus on kodanlik igand ja seda on vaid kapitalistlikes riikides. Partei poleks seda lubanud, neil oli selline loll loogika, et kurjategija vaatab ka saadet ning kuuleb, et teda otsitakse. Major Rein Küttim läks ise televisiooni ja palus vaatajate abi kurjategija tabamiseks. Siseministeerium tegi seda oma riisikol, partei ametimehed jäeti täiesti kõrvale.”
Tõnismägi meenutab, et inimestele läks Dagmari saatus väga südamesse ja paljud tahtsid aidata. „Sellest oli palju abi, rahvas aitas palju kaasa. Dagmar oli erakordselt ilus tüdruk. Ta jäi tunnistajatele väga hästi meelde, kuna tal olid ilusad juuksed, hele, justnagu läbipaistev nahk ja erakordselt head riided. Toona oli kõik defitsiit ja Dagmar jäi tänu sellele möödakäijatele hästi meelde.”
Dagmari juhtumi lahendas ühe teise koolitüdruku tähelepanelikkus. „Kolmas erakordne aspekt oli see, et loo aitas lahendada noor koolitüdruk, kellele Dagmari tapja oli ligi tikkunud. Ta jättis mehe tundemärgid ja auto meelde. Hiljem nägi, kuidas sama mees kutsus Balti jaama juures lapsi oma rohelisse Moskvitši. Tüdruk kirjutas autonumbri üles. Kui Dagmari mõrvast räägiti televiisoris, siis rääkis tüdruk oma vanematele kahtlasest punase salliga onust ja rohelisest Moskvitšist. Kuid vanemad ei uskunud teda. Ja kui ta läks miilitsasse, siis miilitsad ka teda ei uskunud, sest numbri järgi selgitati välja, et see oli siseministeeriumi enda auto. Nad olid nii rumalad, et helistasid isegi autojuhile, kes Dagmari tappis, ja see oleks võinud samal päeval rongi peale istuda ja Kesk-Aasiasse putkata. Hiljem siiski taibati, et see on tema ja kõik klapib.”
Peale selle kasutati esimest korda Nõukogude Liidus tunnistajate ülekuulamisel hüpnoosi, ütleb Tõnismägi. „Seda poldud varem kunagi tehtud, kuid sellisel puhul otsustati seda kasutada. Olen ise kuulnud salvestusi, kus kostab norinat ja Mart Kadastiku psühhiaatrist isa Heiti Kadastik esitab küsimusi. Pärast jõudsid jutud sellest Moskvasse ja hüpnoosi kasutamine keelati ära.”
Peale Dagmari juhtumi meenutab Tõnismägi väga jõhkrat mõrva, mille pani 1970-ndatel Kilingi-Nõmmel toime pedofiil.
„Väga hirmus lugu juhtus 1972 Kilingi-Nõmmes, kus katlakütja meelitas kaheksa-aastase tüdruku, kes oli teel kooli, katlamajja. Tavaliselt kutsus ta kohalikke lapsi enda juurde jäneseid vaatama. Ta meelitas tüdrukut sellega, et tal on vaja abi, sest ta ei näe kraadiklaasi. Laps jäi kadunuks. Lõpuks tehti katlamajas läbiotsimine ja tuha seest leidsid uurijad ranitsa metallosad ning inimrasva. Katlakütja oli tüdruku ära vägistanud ja tapnud ning katlas ära põletanud.”
Katlakütja oli tüdruku vägistanud ja tapnud ning katlas ära põletanud.
Kes on nõukogude ajal üles kasvanud, need mäletavad, kuidas emad hoiatasid „kommionude” eest. Tõnismägi lausub, et „kommionud” olid täiesti olemas, ehkki kallaletungid, kus vägivalda kasutati, olid harvad.
„Lastevastased kuriteod olid 1970-ndatel ja 1980-ndatel haruldased. Igasugused kommionud, liputajad ja vuajeristid olid miilitsas arvel ja kui midagi juhtus, siis võeti see nimekiri ette.”
Ent oli ka juhtumeid, millesse olid segatud toona tuntud inimesed. „Näiteks endine võrkpallur ja treener Raimund Pundi saadeti selle pärast 1960. aastal Kundasse „asumisele”. Võrkpalliringkondades teati, et talle meeldivad poisid, ja tänapäeva mõistes ta ahistas neid. Ta kippus neile ligi ja kui ühe poisi ema esitas tema peale lõpuks kaebuse, saadeti Pundi Tallinnast välja. Ta oli Kunda tehases insener ja andis seal trenne.”
Tõnismägi meenutab, et ka tema esimene juhtum prokuratuuris oli seotud „kommionuga”.
„Minu esimene uurimine oli 1963. aastal, kui mind saadeti Tallinnasse praktikale. Vanemuurija Sammal sattus haiglasse ja tema pooleliolevad asjad jaotati maja peal ära. Mulle sattus Valga lastekodu ümber tiirelnud „kommionu” juhtum.”
Tõnismägi mäletab juhtumit hästi. „See oli Tallinna noormees, töötas Eesti Raadios. Oli mustlaste keele omal käel ära õppinud ja tegi saateid mustlastest. Rahvuselt oli ta eestlane, ilus blond, intelligentsest perest. Nimi oli Säinas. Kui mõni poiss Valga lastekodust ära jooksis, siis said nad tema juures alati öömaja. Ta viis neile lastekodusse ka pakke. Seda, et ta oleks nende peal vägivalda kasutanud, ei olnud, poistel tema vastu kaebusi polnud. Ta andis neile raha ja maiustusi, võttis neid öösel kaissu.”
Ta andis neile raha ja maiustusi, võttis neid öösel kaissu.
Ta nendib, et tõenäoliselt jäigi süüalune Vasalemma kolooniasse. „Küsisin Säinase käest, et miks sa jamad nende poistega, nii palju tantsuõhtuid oli tollal igal pool, et mine otsi endale tüdruk. Ta ütles, et ei oska tantsida ja talle tüdrukud ei meeldi. Ma ei ole tast hiljem midagi kuulnud, kardan, et ta võiski jääda Vasalemma. Ta oli selline habras ja intelligentne, ei suutnud ennast kaitsta, kuid pedofiilid ja vägistajad olid kolooniates kurjategijate hulgas kõige madalama staatusega vangid. Ta oli väga andekas ja musikaalne. Olen otsinud, aga pole tast midagi kuulnud.”
Mis ikkagi juhtus noorte neiudega, keda 1980. aastate lõpus ja 1990. aastatel Eesti maanteedel hulganisti kaduma jäi?
„Inimesed ei kao lihtsalt ära. Kõik nad langesid kuritegeliku rünnaku ohvriks. Kõige tõenäolisem oli see, et nad võeti hääletamisel peale, viidi metsa, vägistati ära ja siis vaadati, kuidas tüdruk reageerib. Kui leppis olukorraga, siis jäeti ellu, kui tahtis teatama minna, siis tapeti ära.”
Tõnismägi meenutab juhtumit, kui Tallinna neiud langesid Moskvas maniaki ohvriks. „1980-ndate lõpus läks Moskvas kaks eesti tüdrukut kaduma. Need olid kaks ilusat modellivälimusega Kopli kunstikooli õpilast, kes tahtsid koolivaheajal Tretjakovi maaligaleriisse minna. Laibad leiti Moskvast ühest pargist. Üks oli poodud auto pukseerimiseks mõeldud köiega, teine oma vööga surnuks kägistatud. Seda uuriti Tallinnas ja Moskvas. Uurijate versioon oli, et tüdrukud langesid seksuaalmaniakkide jõugu ohvriks, kelle puhul oletati, et nad varitsesid oma ohvreid Moskva vaksalites. Toona oli hotelle vähe ja mehed tegid nii, et pakkusid neiudele öömaja, kutsusid endaga kaasa. Oletati, et nad vägistati ära ja vaadati, kuidas nad reageerivad: kas lähevad teatama või mitte. Enamik naisi toona ei teatanud vägistamisest, sest häbi oli. Kuid nemad ilmselt sellega ei leppinud ja tapeti ära.”
Hoolimata Moskva ja Tallinna uurijate pingutustest jäigi kiskja tabamata. „Tapjad jäidki tabamata, ehkki Moskva miilits pani oma naistöötajad raudteejaamadesse söödaks välja. Ka ühe ohvri isa üritas Moskvas omal käel asja uurida, käis Arbatil tüdrukute piltidega ja pani välja rahasumma vihjete eest. Temaga võeti isegi kontakti, kuid arvatavasti oli tegemist petistega, kes tahtsid talt raha välja petta.”"
"21.02.2020, 00:05",uudised,https://epl.delfi.ee/artikkel/88992819/kodanikualgatuse-juured-ulatuvad-labipaistmatu-rahastusega-lobigrupini,„Kodanikualgatuse” juured ulatuvad läbipaistmatu rahastusega lobigrupini,"Kuu aega tagasi tegi meediastaar Brigitte Susanne Hunt Instagrami postituse, mis jõudis – nagu ikka – kõmumeediasse. Fotol jõi raadiohääl veini ja andis sealsamas tekstis teada, et osaleb kampaanias „Ise otsustan”. Hunt kirjutas, et Eesti tõusis mullu Euroopa ülereguleerituse tabelis ehk Nanny State Indexis kolmandale kohale. Järgmise piirava sammuna soovitakse reguleerida inimeste sotsiaalmeediapostitusi, lisas ta.
„Mitte ainult minu kui ühe suurima mõjutaja omi, vaid jah, ka sinu omi. Näiteks ei tohiks uute reeglite kohaselt sina ka enam postitada selliseid pilte nagu minu praegune. Ma olen täiskasvanu ja limpsin veits laupäeva õhtul veini ja selline pilt oleks uute reeglite kohaselt keelatud. Miks? Kas meil tähtsamaid probleeme pole natuke lahendada? PS Ma ei kutsu üles kedagi alkoholi tarbima. Ma kutsun teid keskenduma tähtsatele asjadele nagu vaba eneseväljendus, mis ei tee kellelegi liiga.” Postitus oli märgitud reklaamina.
Kampaania „Ise otsustan” kutsub üles vähendama regulatsioone. Turundajate liit nimetab seda kodanikualgatuseks ja sedamoodi see pisut ka välja näeb: kampaania kodulehel on 22 toetushäält saanud pöördumine, mis kutsub arutlema ülereguleerituse üle Eestis. Kõlavate tsitaatide kõrval vaatavad vastu kampaanianäod: koolijuht Hendrik Agur, kunstnik Jaan Toomik, ettevõtja Marti Hääl, astrofüüsik ja endine poliitik Ene Ergma ning ratsasportlane Margareth Eikner. Kõigi sõnum on üldjoontes sama: piirangud on halvad.
Sellele kampaaniale viidates on teinud blogi- ja sotsiaalmeediapostitusi teisedki tuntud inimesed. Nii võttis blogija Mariann Treimann ehk Mallukas arvustada hulka Eestis kehtivaid piiranguid ja keelde, näiteks asendusemadust, meditsiinilist kanepit, alkoholi- ja tubakatooteid ja Hundi mainitud sotsiaalmeedia reklaamipiirangut. Ka Treimann märkis postituse reklaamina.
Kampaania kõneisikud on kirjutanud artikleid ja andnud intervjuusid, mis on koos teiste ülereguleeritust puudutavate artiklitega reastatud üles Facebooki lehel „Ise otsustan”. Sealt leiab Ene Ergma artikli teadusvabaduse kohta, mis on avaldatud ERR-is, ajakirja Edasi intervjuu Alexela grupi juhatuse liikme Marti Häälega, aga ka siinkirjutaja intervjuu jäätmekäitluse teemal, mis pole kampaaniaga kuidagi seotud, kuid mis käsitles uusi nõudeid jäätmemajanduses.
Kampaaniat korraldab turundusagentuur Havas. Kui üldjuhul on turundusfirmade kampaaniatel tellijad, siis Havasi kinnitusel pole kõnealusel kampaanial ühtegi klienti. See on agentuuri enda üleskutse, kuna nad näevad oma töös pidevat ülereguleeritust, kinnitab Havas Baltikumi juhatuse esimees Mark Eikner. Kampaania idee sündis tema sõnul juba 2016. aastal.
Ükski osaline ei kinnita, kas tuntud inimestele on kampaanias osalemise eest makstud ja kui palju, aga kuivõrd ka sotsiaalmeedias on üleskutsed märgitud reklaamina, on keeruline pidada ettevõtmist puhtalt kodanikualgatuseks.
Kampaania puhul tekitab küsimusi Nanny State Index, millele pidevalt viidatakse. Kui staaridele on antud arvustada hulk Eestis kehtivaid piiranguid ja kampaania keskendub enda sõnul kõikvõimalikele vabadustele, võtab NSI arvesse tegelikult väga vähe näitajaid: alkoholi, tubakat, e-sigarette, toitu ja karastusjooke. See on kõik. Ühtegi teist vabadust või piirangut indeks ei vaatle.
Tabelit koostab Institute of Economic Affairs (IEA), Briti parempoolne mõttekoda, mis on tuntud oma läbipaistmatu rahastuse poolest. 2017. aastal tehtud Transparify aruanne ütleb – nagu paljud teised mõttekoja tegevust käsitlevad artiklid –, et IEA on üks läbipaistmatuma rahastusega mõttekodasid Euroopa Liidus.
Instituudi rahastajad on üldiselt teadmata, kuid näiteks 2013. aastal kirjutas The Guardian, et organisatsioon sai kümneid tuhandeid naelu tubakafirmadelt, sealhulgas Japan Tobacco Internationalilt. Oma osalust instituudis on kinnitanud ka tubakafirmad Philip Morris, Imperial Tobacco ja British American Tobacco. Seejuures on Philip Morris kirjeldanud IEA-d kui üht oma olulist sõnumikandjat.
Indeksit koostav Briti mõttekoda on saanud kümneid tuhandeid naelu tubakafirmadelt.
Greenpeace’i väljaanne Unearthed uuris välja, et IEA saab raha ka naftafirmalt BP, kellele mõttekoda tagab vastutasuks ligipääsu ministritele, et teha lobitööd keskkonnaküsimustes. Samuti saab organisatsioon annetusi hasartmängufirmadelt. Seega võib IEA-d pidada pigem lobigrupiks kui mõttekojaks.
Havas Baltikumi juht Mark Eikner ütleb, et nende ettevõte ei tea Institute of Economic Affairsi rahastamisest ega ka Nanny State Indexi sisust. „Me otsisime lihtsalt taustainformatsiooni, mis mingil moel võiks meie väidet tõestada, ja leidsime selle. Aga me oma praktilises elus tunneme seda kogu aeg, kuidas reguleeritakse absoluutselt kõiki valdkondi,” selgitab ta. „Meil oleks väga hea meel, kui Nanny State Index kajastaks erinevamaid valdkondi. Paraku on täna see ainus data, millele viidata saame,” ütleb ka Havas Eesti juhatuse liige Mailis Timmi.
„Inimesel võiks olla piisavalt informatsiooni, et ise teha otsus, kas tarbida seda, teist või kolmandat,” leiab Eikner. „Me ei peaks inimesi nii rumalateks pidama, vaid pigem võiks meie nägemuses inimesi rohkem informeerida, neile infot jagada ja inimene saaks ise otsustada, mida teha, ja loomulikult võtta sellega ka ise suurem vastutus.”
Eikner kinnitab ka, et kampaania „Ise otsustan” pole seotud turundusfirma ühegi mis tahes valdkonna kliendiga. Ta viitab, et Havas korraldas pool aastat tagasi samuti omal algatusel lähisuhtevägivalla vastu võitleva sotsiaalkampaania „Meie aja kangelane”, millega liitusid ka toona tuntud inimesed ja isegi president."
"22.08.2019, 19:39",lp,https://epl.delfi.ee/artikkel/87200643/keskerakonna-luupainaja-kallas-tallinnas-aina-populaarsem-venelased-lahkuvad-ratase-tagant,"Keskerakonna luupainaja. Kallas Tallinnas aina populaarsem, venelased lahkuvad Ratase tagant","Värskest Eesti Päevalehe tellitud avaliku arvamuse uuringust selgub, et suvi pole märgatavalt muutnud valijate teravalt kahte lehte jagunevaid eelistusi küsimuses, kes sobiks praegu kõige paremini Eesti valitsust juhtima.
Küsitlusfirma Turu-uuringute AS augustis tehtud uuring näitab, et Keskerakonna esimees Jüri Ratas ja Reformierakonna juht Kaja Kallas rebivad peaministri kohale Eesti kodanike eelistustes endiselt enam-vähem võrdselt. Ratast eelistab peaministrina näha 32% valimisealisi vastanuid, Kallast tahaks aga sel kohal näha 30% küsitletuid.
Kui Ratas oli suvele vastu minnes kimpus vähenenud toetusega just eestlaste hulgas, siis nüüdseks on ta Kallasele taas väga lähedale jõudnud. Kuid see pole kahe peamise duellandi vahet vähendanud, sest sama ajaga on Ratas kaotanud u 10% muust rahvusest valijate toetuse. Juunis toetas Ratast peaministrina 46% muust rahvusest kodanikke, augusti küsitluses oli neid järel 35%.
Traditsiooniliselt venekeelse elanikkonna suurele toetusele pretendeeriva Keskerakonna jaoks on see punaselt plinkiv ohutuli. Erakonna juhi, eriti peaministritoolil istuva parteiliidri toetusnäitaja mõjutab selgelt partei üldist toetust.
Kui küsitluse tulemustes näpuga järge ajada, et kus ja kelle arvelt on Ratase toetus muukeelsete valijate seas kannatada saanud, osutavad andmed Keskerakonna eluliselt tähtsale võimukantsile ehk Tallinnale. Seejuures peab Toompeal möllavat Keskerakonna-EKRE-Isamaa koalitsiooni juhtiv Ratas arvestama, et kahe aasta pärast toimuvatel kohalikel valimistel seisab järgmine võimulahing ees just pealinnas.
Kuna kohalikel valimistel saavad peale Eesti kodanike hääletada ka teised pikaajalised elanikud, siis ei peaks esile tooma ainult nende kodanike peaministri-eelistusi, kel on õigus riigikogu valida. Korraks võiks kiigata ka Eesti elanikke üldiselt esindava valimi küsitluse põhjal saadud toetusnäitajaid. Ja seda just Tallinnas (vt ka graafik).
Veebruaris pidas Ratast parimaks peaministriks 43% pealinlasi, ent augustis oli sellest järel vaid 32%. Kõva langus on toimunud just muukeelse elanikkonna seas, kus reitingust on kahe suvekuuga u 10% ära sulanud.
Turu-uuringute AS-i uuringujuht ja sotsioloog Juhan Kivirähk täheldas Ratase pealinlastest toetajate suvist kadu kommenteerides, et teised parteijuhid pole suutnud kaotust otse oma võiduks mängida. „Hoolimata Ratase toetuse langusest pole teised peaministrikandidaadid mitte-eestlaste toetust juurde võitnud. Kasvanud on „ei oska öelda” vastajate osakaal, mis muu rahvuse seas on 46%,” sõnas Kivirähk.
Reformierakonna juht Kaja Kallas on pealinna kõigi elanike seas oma toetust ja tuntust võrreldes valimiste eelse ajaga tublisti kergitanud ning Ratase toetuse märgatava vähenemise tõttu pealinnas jõudnud peaministri toetusele üsnagi kannule. Augustikuu küsitluses osalenud Eesti kodanikud toetavad pealinnas Kallast isegi natuke rohkem kui Ratast – valimisealistest pealinna kodanikest toetab Kallast 32% ja Ratast 29% küsitletuid.
Tasub meenutada, et riigikogu valimistel kandideeris Kallas Harju- ja Raplamaal ning tema väike tuntus Tallinnas polnud tookord suurem probleem. Enne valimispäeva näitasid küsitlused Harju- ja Raplamaal Kallase ja Ratase tasavägist võitlust, ent valijad kinkisid Kallasele mäekõrguse võidu. On põnev küsimus, milliseks kujuneks Keskerakonna valimistulemus Tallinnas Mihhail Kõlvarti juhtimisel, kui väljakutse esitaks Kaja Kallas, keda paistab pealinlaste toetuses tõukavat kena pärituul."
"30.03.2018, 09:42",kultuur,https://epl.delfi.ee/artikkel/81608651/kultuuribiit-maailmarandurist-arimehe-tiit-pruuli-playlist,KULTUURIBIIT | Maailmarändurist ärimehe Tiit Pruuli playlist,"Täna õhtul jagatakse Kirjanike maja musta laega saalis toimuval reiskirjanduse õhtul just Tiit Pruuli juhtimisel reisikirjanduse aastaauhindu.

Tiit Pruuli selgitab oma muusikavalikut nii:""Mu igapäevane Eesti-elu ei võimalda just palju muusikat kuulata, aga seda innukamalt kasutan muusikaga mõnulemiseks aega, kui reisin. Kuna nii töö kui ka lõbu pärast reisin kokku päris palju, siis olen oma telefoni järjestanud päris palju eesti muusikat, mida kaugetel maadel igatsusega ise kuulata või anda kuulata inimestele, keda teel kohta.
Selliste juhu-kontserdi andmiseks kannan alati kaasas väikest kõlarit, mida telefoniga ühendada. Lihtsamatel reisidel on kotis natuke peenem ja kvaliteetsem valjuhääldi, raskematesse oludesse võtan kaasa vee- ja põrutuskindla kõlari. On tõestatud, et Riho Sibula kähisev hääl sobib suurepäraselt ka Antarktikasse ja Trad.Attackist saavad aru ka Siberi põhjarahvad. Listis on lood, mida viimasel ajal olen kuulanud rohkem kui korra-paar."""
"09.08.2016, 00:10",valismaa,https://epl.delfi.ee/artikkel/75201357/hebronis-on-iga-juudi-asuniku-kohta-neli-sojavaelast,Hebronis on iga juudi asuniku kohta neli sõjaväelast,"Läänekalda ühe raskema saatusega linna Hebronisse jõudes võtavad välismaise välimusega inimest vastu tosin väikest poissi, kes otsesõnu saabuja küljes rippudes tähelepanu ja raha lunivad. „Hebronis on lapsed palju hüperaktiivsemad kui kusagil mujal. See on pidevast stressist,” nendib ÜRO heaks Hebronis töötanud Anna. Stress ei ole selles suuremalt jaolt Palestiina võimu all olevas linnas võõras. Nii Ibrahimi mošeele kui ka patriarhide hauakambrile (mis asuvad samas kohas ja on eraldatud ainult õhukese seinaga) koduks olevast Hebronist on saanud Läänekalda kõige problemaatilisem ja vägivaldsem linn. Kokkupõrkeid on juutide ja palestiinlaste vahel iga päev.
Hoolimata igalt poolt kostvast sõnumist, et Hebron on suletud ja niivõrd ohtlik, et sinna minekut tasuks vältida, võtab saabujat vastu üksnes turg, mis on hoolimata keskpäevatunnist peaaegu välja surnud. Enamik uksi on ja jääbki suletuks, sest kohalikud on linnast lahkunud või on osas kohtades keelatud poodi avada. Turu otsas on metallaed lennujaama meenutava turvakontrolliga. Leila Awawdeh on üks väheseid poepidajaid, keda suletud uste vahel kohtab. Tema poodi nagu ka kogu ülejäänud tänavat katab ülevalt prügiga kaetud võrerägastik. Läbi võre paistavad kõrgel lehvivad Iisraeli lipud, mis annavad märku seal elavatest asunikest. Ka Awawdehi maja katusel on Iisraeli sõdurite valvepunkt. Kuid valvepunktist rohkem häirib poepidajaid ülevalt tulev prügi ja kivid. Sellepärast kasutataksegi katteriiet või isegi traatvõret.
Autori reis toimus koostöös MTÜ Mondoga ja Euroopa Komisjoni rahastatava projekti Media4Development raames.
Iisraelis on turvalisem kui Euroopas
Läänekaldale tekib üha jõulisemalt juudi asundusi. Ühes sellises asunduses Efratis elav Bob Lang on pärit USA-st ja saabus Iisraeli üle 30 aasta tagasi. Tema sõnum on lihtne: see maa kuulub kõige olulisema ostu-müügilepingu ehk Vana Testamendi alusel juutidele.
Eelmisel aastal saabus üle maailma Iisraeli ja võttis automaatselt ka kodakondsuse üle 30 000 inimese. Tänavu on neid arvatavasti veelgi rohkem. Tulijaid on kõikjalt. Euroopast tullakse peamiselt Prantsusmaalt, aga ka Ukrainast. Põhjus on lihtne: pingeline ja ebaturvaline olukord paneb inimesi end ebakindlalt tundma. Iisraelis seevastu kohtab politseid ja sõdureid pea igal sammul. Peale selle pakutakse saabujatele erilende, kohest kodakondsust, maksuvabastusi ja teatud juhtudel ka eluaset või soodsamatel tingimustel laene. Kuid tulla ei saa igaüks. Kodakondsuse saamiseks tuleb tõendada, et vähemalt üks neljast vanavanemast on olnud juut.
Lahendus on läbirääkimised, mitte tapmine
„Kujutage ette, et olete terve elu elanud merest kõigest mõnekümne kilomeetri kaugusel, kuid mitte kunagi seda näinud,” sõnab endine Iisraeli sõdur Yehuda Shaul, olles võtnud istet Iisraeli pealinna Tel Avivi mereäärses kohvikus. Nüüd on ta Breaking the Silence’i nimelise organisatsiooni kaasdirektor. 2004. aastal loodud endiste sõdurite organisatsioon kogub ja avaldab nende meenutusi teenistusaja kohta. 33-aastane Shaul ütleb, et tema suhtumine toimuvasse muutus teenistuse jooksul kardinaalselt.
„Sõdurina ei ole sul aega ega kohta asju analüüsida, sest on käsud, missioonid. On kambavaim,” selgitab ta. Ent millalgi hakkas ta olukorda analüüsima tsiviilisiku, mitte sõduri vaatenurgast. Ta tunnistab, et see oli hirmuäratav moment. Näiteks minetas ta õigustuse 90% asjadele, mida oli sõjaväeteenistuse jooksul teinud. „Nägin, kuidas meie rõdult visati väikese arbuusi sööva lapse peale pisargaasi, sest „ta kogus meie kohta luureinfot”. Kümne meetri kauguselt lasti Palestiina noormehele kummikuul lõuga ja ta suri. Me tulistasime ülevalt mäe otsast alla orgu nagu videomängus,” meenutab ta.
Siis hakkas Shaul end ümbritsevate inimestega sellest rääkima ja mõistis, et toimuvas ei näinud probleemi ainult tema. Sellest Breaking the Silence alguse saigi. Sõduritelt on kogutud üle 1100 intervjuu, korraldatud lugematul hulgal näitusi ja koolitusi. Viimase poole aasta jooksul on organisatsioon jäänud Iisraeli valitsuse löögi alla. Shauli sõnul üritatakse neid seestpoolt õõnestada ja usaldamatust tekitada. Näiteks saadetakse neile inimesi valetunnistusi andma või nimelt riigisaladusi avaldama. „Me ei ole selle õnge läinud, sest kontrollime kõike,” kinnitab ta. Shaul lisab, et sõduritel ei ole midagi armee kui sellise vastu, kuid tema arvates peab okupatsioon lõppema.
„Ma ei usu, et see on kahe riigi vaheline konflikt. On üks osapool, kellel on riik, ja teine, kellel seda ei ole. 2016. aastal peaksime me oma konfliktid suutma lahendada laua taga rääkides, mitte tänaval inimesi tappes,” ütleb ta. Shauli arvates pole senised läbirääkimised toiminud, sest need pole käinud mitte kahe riigi, vaid riigi ja nuku vahel. „Kui keegi usub, et palestiinlased annavad alla, siis tere tulemast planeedile Maa, seda ei juhtu kunagi!”"
"31.01.2020, 00:05",arvamus,https://epl.delfi.ee/artikkel/88797159/nadala-peegel-mis-seal-reinsalu-sargil-kirjas-oligi-naba-on-vaba,NÄDALA PEEGEL | Mis seal Reinsalu särgil kirjas oligi? Naba on vaba?,
"03.09.2016, 00:05",lp,https://epl.delfi.ee/artikkel/75516707/priit-parn-soitsin-jalgrattal-labi-tapa-kaasas-puss-pustol-ja-100-padrunit,"Priit Pärn: sõitsin jalgrattal läbi Tapa, kaasas püss, püstol ja 100 padrunit","Fototõend: Pärn hobusel
• „Täpselt ei tea, aga oma välimuse järgi hindan, et see pilt on tehtud 1953. aastal. Kes hobusel ratsmetest hoiab? Ilmselt mõni onu sõber. Elasin toona Tapal, mu isa Rudolf oli raudteelane, ema Helene Rosalie kodune õmbleja. Küllap on see pilt tehtud siis, kui käisin ema venna, onu Mihkli juures Mähel suvilas. Mäletan, et onuga, keda pean oma elus väga oluliseks tegelaseks, üritasime teinekord Pirita jõe ääres kalal käia. Aga jah, hobusest ja selle seljas istumisest ei mäleta ma küll midagi. Ses mõttes on see pilt justkui fototõend, mis kinnitab – näe, Priit Pärn istus lapsena hobuse seljas.”
Noored laskurid
• „See pilt pole tehtud mitte koduse Tapa raudteejaamas, vaid mingis juhuslikus teivasjaamas, kui sõitsime kitsarööpmelisel raudteel Viljandisse võistlustele. Mäletan, et rong liikus väga-väga aeglaselt. Vasakul on legendaarne laskmistreener Heino Reisberg, mina olen pildi paremas servas see ülemine poiss. Lasketrenni kohta tuleb mul meelde, kuidas see meil käis: tuled koolist koju, sööd ja siis lähed rattaga trenni. Paned jalgrattale püssi ja võtad kaasa umbes 100 padrunit – kõik see kraam oli mul kodus. Lasin püssi, aga igaks juhuks oli kaasas ka püstol, sest vahel tuli ju trennis tahtmine püstoliga lasta. Vaat sellise varustusega sõitsingi läbi linna lasketiiru. Proovi sa tänasel päeval sellist pilti ette kujutada!”
Legendaarne Rajacas
„Õppisin Tartu ülikoolis bioloogiat. Meil, bioloogidel, oli selline legendaarne ja nüüd juba müstiline punt nimega Rajacas. Koosnes ta justkui kahest osast: olid laulupoisid, kes esitasid suhteliselt magusaid laule. Teine pool, kuhu kuulusin ka mina, olid koomikud või klounid. Poisid laulsid ja vahepeal esitasime sketše – jaburaid, roppe, rumalaid ja poliitilisi. Polnud otseselt nõukogudevastaseid üleskutseid, oli jabur võimu pila. Rajacas oli menukas, ülikooli klubis murti koguni uks maha, et me etendusele pääseda. Käisime ka pedas ja TPI-s kontserti andmas.
Üliõpilaspäevadeks lavastasime esimest korda Eestis Sławomir Mrożeki „Tangot”. Ja see tuli meil kõigepealt komisjoni ees ette mängida. Pilt on just nimelt sellest esinemisest. Mina hoidsin Loomingu Raamatukogu raamatut ja Aarne Vaik luges tuimalt teksti ette. Need kaks kahel pool servas ei teinud vist üldse midagi. Komisjon vaatas seda jama mõnda aega ja küsis: „Kas nii lähebki kogu see tükk?” Vastasime, et jah, nii ta läheb. Lubatigi teha.”
Sõjalaagri eest tšuktšide juurde
• (Priit Pärn on pildi paremas servas, koer süles.) „Lõpetasin 1970. aastal ülikooli. Kuivõrd toona koolitati üliõpilasi Nõukogude ohvitserideks, siis pidime pärast kooli kaheks kuuks sõjaväelaagrisse minema. Aga mind ja vist veel nelja taheti pärast ülikooli võtta kaheks aastaks sõjaväeteenistusse. Mõtlesin, et kui juba on selline perspektiiv, siis mis ma sinna laagrisse ikka ronin. Oli võimalus minna koos Leningradi ekspeditsiooniga Tšuktši poolsaarele taimkatet kaardistama. Olen ju erialalt botaanik-ökoloog. Oskused olid ju olemas. Olin seal kaks kuud. Ööbisime muu hulgas ka kohalike jarangades (tšuktšide põhjapõdranahkadest elamu). Kuna olin niivõrd kaugel, siis ega mind sealt sõjaväelaagrisse saatmise jaoks kätte ei saadud. Lõpuks ei läinud ma üldse sõjaväkke, aga see oli muidugi omaette pikk ja keeruline protsess.”
Ajastu hingega perepilt
• „See on mu arvates üks ilusamaid perepilte. Fotograaf Arno Saar tegi selle, ma ei mäleta enam, mille jaoks täpselt. Selle aja ja ajastu hing on ses pildis sees. Mu toonane abikaasa Kaie, keda 12 aastat enam meie seas pole, oli hariduselt geograaf. Tutvusime kooli ajal, mõlemad töötasime botaanikaaias samas töörühmas. Ta töötas hiljem Ellerheina kooris n-ö organiseerimise poolega, seejärel Kaljuste kammerkooris. Vanem poeg Martin, kes saab kohe 45, on tööstusdisainer. Muide, ta sai professoriks enne mind. Noorem poeg Mihkel õppis bioloogiat, aga jättis diplomitöö tegemata. Töötas ka klaasialal, õppis ümber ja on nüüd metallitöötlemise pinkide peal. Tütar Maria töötab PÖFF-i heaks.”
Spordimehed
• „Tampere filmifestival kutsus korduvalt osalema, aga millegipärast ei lastud mind sinna. Olin tol ajal käinud Lääne-Saksamaal, Itaalias, Austrias, isegi Soomes. Aga seekord mulle mingil põhjusel sinna viisat ei antud.
Aga mul olid tekkinud Soomes sõbrad, Tartu maratonilgi sõitmas käinud spordimehed. Nad saatsid mulle ja sõber Arne Sirelile küllakutsed, nagu tol ajal viisa taotlemiseks nõuti, et saaksin minna Finlandia-hiihtole, Soome suurimale suusamaratonile. Ja palun, sinna sõiduks ma viisa sain. Filmimeest Pärna Soome ei lubatud, aga suusamees Pärn lubati. Mäletan, et kui mulle anti pass koos viisaga, siis üks onkel ütles: „Aga joonistada ei tohi.” Sõber Arne küsis vastu, et ei tea, kas isegi suusakepiga lume peale ei tohi joonistada. Saime ühe reisiga kaks asja. Filmifestivalil võitsin filmiga „Eine murul” grand prix’.” (Pildil paremal ees Priit Pärn, tema taga seisab toonane Eesti suusakuulsus Arne Sirel, kõrval soome sõbrad.)
Abikaasa ja tiimipartner
• „Pildi tegi Soome fotograaf Timo Viljakainen. Tunneme üksteist 1987. aastast ehk peaaegu 30 aastat. Oleme väga head sõbrad. Olime tema suvemajas jaanipäeva tähistamas, teisigi külalisi oli palju. Keegi leidis sealt suvemajast suure hulga vanu riideid – ikka möödunud sajandi algusest pärit rõivaid. Igaüks valis sealt endale sobivad selga ja siis paarid poseerisid.
Kui kaua me siis Olgaga tuttavad olime? Nii… Olga tuli Eestisse elama 2006. aastal, tuttavad olime juba 2005. aastast. Abiellusime 2008. Tegime toona koos ühe lühikese filmi ja siis 44-minutise „Elu ilma Gabriella Ferrita”, mis on animafilmi jaoks ikka pikk film. Ega meil ei olnud abiellumiseks väga aegagi.
Selge see, et üle kuuekümnesena uut pere luua on midagi muud kui näiteks 24-aastaselt. Aga ma ei saa öelda, et see oleks kuidagi raske. Pealegi saab Olga minu laste ja mu seitsme lapselapsega suurepäraselt läbi. Meil endal on nüüd juba viieaastane poeg. Kahtlemata hoiab pereelu mind n-ö trimmis. Mis veel on vinge: Olga on minu poolt palavalt armastatud isiksus, aga ka minu tiimipartner. See, et teeme koos tööd, et ma saan tegeleda professionaalse inimesega, kes saab asjadest aru, ja see inimene on sul kodus – see on ju vinge. Suurepärane!”
Priit ja Olga, tudengid ja ekstudengid
• „Meil kunstiakadeemias toimus sel suvel, nagu teate, suur kodusõda. (Pärn kaotanuks peaaegu oma professorikoha, tema kaitseks kirjutati avalikke kirju, lõpuks kõik laabus – R.R.) Siin oleme koos tudengite ja ekstudengitega – näe, Kaspar Jancisel (esiplaanil) on millegipärast king käes! – just sel hetkel, kus me olime kindlad, et meid ongi kunstiakadeemiast minema löödud. Eks sai siis nendega arutatud, kuidas edasi toimetada. Ja siis tudengid lõid rühma French Revolution, algasid aktsioonid. Aga selle pildi tegemise ajal polnud mingit lootust, et olukord võiks meie jaoks paremaks minna.
Tahaks isegi teada, mis asi see oli – millest tuli selline segadus? Variante on ilmselt mitu, aga päris põhjust ei saa võib-olla kunagi teada. Me tegelikult leppisime rektoriga kokku, et väldime teineteise süüdistamist. Seega katsun võimalikult leebelt väljenduda. Praegune seis on see, et kirjutasin just alla lepingule, kus on kirjas kõik nii, nagu rektoriga kokku leppisime: mina jätkan professorina ja Olga Pärn on esimest korda täiskohaga dotsent. Õppetöö jätkub ja see on peamine.
See töö hoiab mind teravana. Lõpetan ära, kui tunnen, et minu aju on aeglasem kui neil, tudengitel.”"
"02.06.2017, 14:00",lp,https://epl.delfi.ee/artikkel/78424789/kare-kauks-homses-lp-s-mulle-sustiti-isegi-oma-verd-et-saaksin-lavale-minna,"Kare Kauks homses LP-s: mulle süstiti isegi oma verd, et saaksin lavale minna","Sel kevadel tähistab ansambel Mahavok oma 35. tegutsemisaastat. Kare Kauks jõudis anda oma ajaloolise panuse Eesti muusikasse selles bändis vaid kolmel aastal, 1986–1988. Hiljem tuldi küll mõned korrad kokku ja Kare esitas mõnel kontserdil oma kuulsaks lauldud laule, aga see oli pinnavirvendus ja nostalgia – tema aktiivne kontserditegevus ja lauljakarjäär jäid vaid neisse kolme aastasse.
Järgnevalt katke homme ilmuvast intervjuust:
Jõudsid kolme aastaga jätta sügava jälje Eesti popmuusika ajalukku. Täna teame, et see tuli suuresti sinu tervise hinnaga.Mingil ajal, kui ringreisilt tulin, kaalusin 48 kilo. Olin väikest kasvu ka, hästi nääpsuke, kuigi lapsest saati hea isuga. Ma pole kunagi ennast näljutanud, mul oli lihtsalt tohutult intensiivne elutempo. Võitlesin kogu laval oldud aja oma mandlitega, mis mädanesid kurgus. Sellest tekkis reumaatiline haigus, millega kaasnesid väga tugevad närvi- ja peavalud, nii et pidin enne lavale minekut end ise süstima. Mul oli igal pool kaasas soodapakk, millega tegin auru, ja õhtuti panin kurgule viinakompresse, et hommikuks oleks veidi parem.
Tagantjärele on see hea küsimus, aga miks sa ei lasknud haigeid mandleid välja lõigata?(Ohkab.) Selline tempo oli peal… Selleks pidi ju aja maha võtma. Aga aega polnud. Arstid ei soovitanud ka, ütlesid, et vaatame veel. Jūrmalas süstiti mulle isegi oma verd, et saaksin lavale minna...
Mis olid tegelikud põhjused, miks lõpetas Kare Kauks oma lavakarjääri, mida kõike on ta üle ja läbi elanud ning kuidas vaatab ta oma elule tagasi, saad lugeda juba homme ilmuvast LP-st!"
"22.01.2020, 00:05",sport,https://epl.delfi.ee/artikkel/88710183/videote-pohjal-soidab-ott-tanak-teisiti-kui-varem,Videote põhjal sõidab Ott Tänak teisiti kui varem,"WRC-sarja sõitjakogemusega Urmo Aava vaatas Ott Tänaku ja Martin Järveoja hooaja avastardile eelnenud testisõitude videoid ning nägi seal valitseva maailmameistri sõidujoone muutust.
„Tänaku sõidujoon on väga lühike. Ta pidurdab hilja ja ei lase autot libisema,” kirjeldas Aava nähtut Delfi taskuhäälingus „Kuues käik”. „Näiteks Sébastien Ogier väljub aeglastest kurvidest laiema joonega.”
Aava meenutas, et sellise sõidustiili tõid MM-sarja Markko Märtin ja üheksakordne maailmameister Sébastien Loeb. Enne nende tulekut sõideti autoga palju risti ja lapates. „Nemad tõid uue koolkonna, kuid Tänak on sealt veel edasi läinud, ja see stiil tundub mulle väga kiire,” märkis Aava. „Mida võimsamaks muutub auto ja mida parem on veopidamine sirgel pidurdades ning kiirendades, seda kiiremini on auto vaja saada kurvienergiast vabaks ja kiirendama.”
Aava hinnangul on Tänakul ja tema kaardilugejal Martin Järveojal mullusega võrreldes lihtsam. „Eelmisel aastal elasid kõik kaasa ja tahtsid, et nad saaksid maailmameistriteks. Hinges oli teatav äng ja põnevus – kas tuleb tiitel või ei tule,” meenutas ta. „Tänavu on olukord muutunud. Tiitel on käes ja see annab suurema vabaduse sõidust mõnu tunda. Nad on näidanud ennast viimastel aastatel heade strateegidena ja usun, et samamoodi liigutakse edasi. Lihtsalt äng ja paine on maha võetud.”
Kuigi Tänak ja Järveoja on valitsevad maailmameistrid ning neid peetakse juba aastaid MM-sarja kõige kiiremateks meesteks, on Aava hinnangul ka neil võimalik rallimeestena areneda. „Areneda saab inimese, sportlase ja ka insenerina. Sõitja peab aru saama, kuidas auto koos seisab ja töötab. Kui tehnoloogia areneb, on võimalik areneda koos sellega või jääda seisma. Ent seisma jäädes ei suuda sa arengut ära kasutada,” mõtiskles Aava. „Kõige olulisem on spordis tahtmine. Kui kaob soov teha tulemust, pole enam midagi teha…”
Aava vaagis ka Tänaku konkurentide võimalusi. „Ogier’ jaoks oli möödunud aasta kivist vee välja pigistamine. Tänavu on ta paremas seisus. M-Sporti tulles oli tal lihtne kohaneda, sest tundub, et nad mõtlevad Tänakuga ühtemoodi. Miks ei peaks Toyotas samamoodi minema? Ka see auto on Tänakul sobivaks sätitud,” arutles ta. „Ogier’ võidunälja kadumisest saanuks rääkida juhul, kui ta oleks karjääri lõpetanud. Nüüd läheb ta hooaja vastu enda jaoks uues tiimis ja see näitab soovi midagi tõendada.”
Hyundai tiimis Tänakut ees oodanud Thierry Neuville on korduvalt rääkinud, kuidas tal on Tänaku ees eelis. Aava arvates teeb ta sellise jutuga omale karuteene. „Kui Neuville esimestel rallidel Tänakule vastu ei saa, võib kogu asi tema jaoks kokku kukkuda,” nentis ta. „Samas räägib loogika tema kasuks. Ta tunneb tiimi ja selle toimimise loogikat, ega pea enam katsetama, mis toimib, mis mitte. Ent Tänakul on vaja kõik asjad järele proovida.”
Autoralli MM-hooaeg algab juba homme, kui Monte Carlo rallil sõidetakse kaks esimest kiiruskatset."
"29.05.2019, 12:52",arvamus,https://epl.delfi.ee/artikkel/86362473/riigihalduse-ministri-nounik-erakorraline-pensionitous-tuleb-niikuinii,Riigihalduse ministri nõunik: erakorraline pensionitõus tuleb niikuinii,"Ärileht kirjutas 27. mail, et „erakorraline pensionitõus jääb ära“ ja „suurt pensionitõusu pole oodata, jätkatakse tavapärases rütmis“. See on põhimõttelises vastuolus koalitsioonilepinguga ning valitsusliikmete hiljutiste samal teemal antud ütlustega.
Rahandusminister Martin Helme rääkis 27. mai ERR-ile, et erakorraline pensionitõus on sellel valitsusel kindlasti plaanis. Sama kinnitas sotsiaalminister Tanel Kiik, kelle sõnul otsib koalitsioon võimalusi, et erakorraliselt pensione tõsta esimesel võimalusel. Peaminister Jüri Ratase sõnul tullakse pensionitõusu juurde tullakse tagasi sügisel.
Pensionide erakorraline tõstmine on selgesõnaliselt kajastatud valitsusliidu aluspõhimõtetes. „Seame eesmärgiks erakorralise pensionitõusu, et tõsta eakate toimetulekut ja heaolu“. Lisaks on võetud vastu otsus teostada analüüs ja ettepanekud erakorralise pensionitõusu kohta juba selle aasta suvel.
Vastab tõele, et riigi eelarvestrateegia arutelul ei jõutud ühisele arusaamisele, mis hetkel ja millises ulatuses erakorraline pensionitõus ette võetakse. See aga ei tähenda, et valitsus on pensionitõusu osas ümber mõelnud.
Kui pensione erakorraliselt tõsta, on ainumõeldav teha seda ühe korraga ning võimalikult suures ulatuses. Tõenäoliselt ei õnnestu piisavalt suurt hüpet ette võtta kohe sel või järgmisel aastal. Esmalt tuleb natuke rasva koguda. Milliseks hüpe kujuneb, sõltub otsesemalt juba eelolevatest rahandusministeeriumi prognoosidest majanduskeskkonnale ja maksulaekumistele.
Viimati tõsteti pensione erakorraliselt aastatel 2005-2007, kui Keskerakond oli valitsuses. See oli erakonna prioriteet. Pensionid oleksid täna umbes 100 euro võrra väiksemad, kui seda ei oleks tehtud. Aastatel 2016-2019, kui Keskerakond on olnud peaministripartei, tõusis keskmine pension 85 euro võrra 345 eurolt 430 euroni ning keskmine vanaduspension 58 euro võrra 390 eurolt 448 euroni. Pensionitõusu on paljuski toetanud soodne majanduskonjunktuur, kuid ka valitsuse õiged majanduspoliitilised otsused.
Keskerakonna peamiseks valimislubaduseks oli keskmise vanaduspensioni tõstmine 700 euroni aastaks 2023. Järgmistel aastatel tõuseb pension indekseerimise tulemusel 115 euro võrra, ehk 24 protsenti. Eesmärgi saavutamiseks peab erakorraline pensionitõus katma minimaalselt sihttasemest puudujääva osa.
Riigieelarve strateegia aruteludel lepiti kokku pensionäride tulumaksuvabastuse tõstmine 50 euro võrra, mille tulemusel jääb vanaduspension ka järgmisel aastal tulumaksuvabaks. See jätab rohkem raha kätte ning toetab toimetulekut. Muudatus puudutab 375 000 pensionärist enam kui pooli. Rahandusministeeriumi hinnangul ka umbes 80 000 töötavat pensionäri. Pensionide täiendava maksuvabastuse tagamiseks on riigi eelarvestrateegias planeeritud 78 miljonit eurot.
Valitsusliit plaanib edasi minna ka teiste koalitsioonilepingu prioriteetidega. Näiteks jätkatakse seeniorite teenusmajade loomist, mis tagavad eakatele nii hoolekande kui ka olmeteenused. Tegevuspõhimõttena kaasatakse eakaid ühiskondlikult oluliste küsimuste aruteludesse läbi eakate nõukogude. Lisaks laiendatakse õendusteenuse kättesaadavust nii kodus kui hooldekodudes ning käivitatakse uusi lahendusi koduse toimetuleku ja hoolduse toetamiseks."
"18.01.2016, 10:48",arileht,https://epl.delfi.ee/artikkel/73451255/puidutoostuse-suurinvesteering-toob-polvasse-juurde-20-tookohta,Puidutööstuse suurinvesteering toob Põlvasse juurde 20 töökohta,"Investeeringuga laiendatakse juba olemasolevat liimpuidu tootmiskompleksi 8000 ruutmeetri suuruse tootmispinnaga, kuhu paigutatakse moodne sisseseade, mis võimaldab nii liimpuidu kui ristkiht liimpuidu ( CLT ) tootmist, teatas ettevõte.
Ettevõtte juhi ja ühe omaniku Peeter Peedomaa sõnul on masintöödeldud inseneripuidu tootmisoskus otsekui kaasaegne käsitööoskus ja tulemuseks on niinimetatud nutipuit, mille tootmise ökoloogiline jalajälg on ääretult väike.
Rajatava tootmisvõimsuse kasvuga luuakse töökohad lisaks tänasele veel 20 inimesele ja võimalus suurendada olemasolevat tootmismahtu kuni kolm korda.
Nii tootmiskompleksi kütte kui sadevete kogumise süsteemis kasutatakse tänapäevaseid keskkonnasõbralikke lahendusi.
Tehase laiendamist ajendas ja julgustas tegema inseneripuidu mahu oluline kasv nii siseriiklikult kui eksporditurgudel. Eriti suurt potentsiaali nähakse ristkiht liimpuidu (CLT) tootmisel, kuna selle nõudlus ja innovaatiline kasutamine on plahvatuslikult tõusnud nii Kesk-Euroopas kui Skandinaavias. Ka Eestis on alustatud mitmete CLT kasutamisel põhinevate ehitiste projekteerimisega.
Rajatava tootmiskompleksi on projekteerinud Kadarik Tüür Arhitektid, ehitab seda OÜ Vilcon Ehitus ja kompleks valmib lõplikult selle aasta 27. juulil.
Arcwoodi kaubamärki kasutav OÜ Peetri Puit on Eesti kapitalil põhinev ettevõte, millel on enam kui 30 aastast inseneripuidu tootmise kogemust. Lisaks inseneripuidu tootmisele omab ettevõte ka kompetentsi insenerilahenduste väljatöötamiseks ja oma toodangu paigaldamiseks.
Ettevõte asub Põlvas ja annab tööd 80 inimesele."
"09.08.2016, 00:10",arileht,https://epl.delfi.ee/artikkel/75255393/soome-ettevotete-hullud-paevad-uut-omanikku-otsivad-sajad-firmad,Soome ettevõtete hullud päevad: uut omanikku otsivad sajad firmad,"Olen oma äri aastakümneid üles ehitanud ja nüüd pakutakse selle eest ainult miljon eurot. Raidla Ellexi tehingutele ja ühinguõigusele spetsialiseerunud advokaadi Sven Papi sõnul kohtab Eesti ettevõtjate seas sellist suhtumist üsna sageli. Tema sõnul on Soome ettevõtjate hinnaootused oma äride kohta märksa realistlikumad.
„Paljude Eesti ettevõtjate hinnaarutlus pole eriti konstruktiivne ning sellise lähenemisega ei ole võimalik hinnas ka kokku leppida – see on puhtalt emotsioonidel põhinev hindamine,” sõnas Papp. „Soomes on kogetud ja omanikud aktsepteerivad ka seda, et isegi üsna suure aastakümneid töötanud firma väärtus võib olla madal, kui firma ei suuda korralikku kasumit genereerida.”

Investeerimisfirma Trigon Capital soomerootsi taustaga suuromaniku Joakim Heleniuse sõnul pole Eesti ettevõtted seni väga aktiivselt Soomes ettevõtteid ostnud, sest enamikule Eesti ettevõtetele käib see rahaliselt üle jõu. Soome olulise turuosaga ettevõtete eest tuleb välja käia küllaltki palju raha.
„Väikse turuosaga ettevõtte ostmine ei pruugi Eesti ettevõttele piisavalt tulu pakkuda,” ütles Helenius. „Enamikul juhtudel on Soome ettevõtteid ostetud sooviga osta kliendid ja suurendada müüki, omandades turunduse kogemust, sest Eestis kipub tootmine ja teenuste osutamine odavam olema.""
2013. aastal Soome suuruselt neljanda lihatööstuse Pouttu ostnud Maag Grupi juht Silver Kaur ütles, et praegu on veel vara Maag Grupi näitel Soome turust kirjutada. „Üks, mis on selge, on see, et Soome turg on Ida-Euroopa turgudega võrreldes erinev ning plaanide elluviimine eeldab jätkusuutlikke planeeritud tegevusi ja aega,” kinnitas Kaur.
Oma Soome tegemistest rääkis märksa rohkem Harju Elektri juhatuse esimees Andres Allikmäe.
Keila elektriseadmete tootja Harju Elekter on Soomes pikaajalise tehingutegemise kogemusega. Lihtsamaks tegi olukorda see, et ettevõte hakkas Soome firmadega koostööd tegema juba 1980. aastate lõpus.
Hiljem ostis Harju Elekter Soomes Satmaticu ja Finnkumu. „Ka hilisem tegevus on olnud edukas nii Harju Elektri kontserni grupi firmade kui ka igal tegevustasandil töötajate vahel,” sõnas Allikmäe. „Oleme alati austanud Soome inimeste seisukohti, hoiakuid, aga ka eripärasid. Edu on toonud see, et me ei ole surunud peale oma bürokraatiat, oleme koos otsinud ja leidnud lahendusi. Soomes on nagu teisteski Põhjamaades vaja säilitada ka nn Soome nägu. Seda hinnatakse ja see motiveerib nii töötajaid kui ka kliente.”

Allikmäe peab väga lugu Soome autode kasutamise korrast. „Ma pean väga lugu Soome regulatsioonidest, mis sätestavad osapoolte vahel nii ametiautode kui ka eraautode ametisõitudeks kasutamise korra,” ütles ta. „Kulu, vastutus ja riiklikud maksud jaotatakse. Kõik on selge ja mõistlik. Meie rumalad lahendused tekitavad aga sama rumalaid vastureaktsioone ja rahul pole keegi. Maksusüsteemis on erisusi, kuid need teenivad eelkõige ühiskonna kõigi kihtide heaolu tagamise eesmärke. Mõni neist on bürokraatlikum, teine mõistlikum. Räägime millest tahes – siirdehindade loogikast, varadega seotud maksudest. Soomes ei pea minema kinnisvara ostmiseks notarisse. See on ausa ühiskonna eelis.”
Võimalike tulevaste tehingute kohta märkis Allikmäe, et ettevõttel on juba Soomes oma valdkonnas märkimisväärne turuosa. „Kõne alla võiks tulla ehk ainult sidusvaldkondades kaalutavad ülevõtmised või osaluste ostud. Kuid ega me ei taha siin ka midagi kasutamata jätta. Aeg näitab,” ütles ta.
Soomes ettevõtte ostumõtteid heietavale Eesti ettevõtjale soovitas Allikmäe pealehakkamist. „Julge pealehakkamine on pool võitu. Soomes on Eesti investorid ja koostöö pakkumised alati väga oodatud. Minge sõbralikult, õppige soome keelt ja kogege Soome kultuuri. Kusagilt kaugemalt vaadates paistame me Soomega nagu üks riik.”
Soome oli juba enne Silja Line’i ülevõtmist üks meie olulisemaid turge, kus olime tegutsenud firma esimesest päevast ehk 1989. aastast. Seega polnud Soome 2006. aastal meile enam uus keskkond – meil oli oma Soome kontor koos kohaliku meeskonnaga, turukogemus ja -tunnetus. Uus oli aga Soome ühe rahvusliku kaubamärgi ja selle alla koondunud inimeste, nii töötajate kui ka reisijate ülevõtmine. Suures plaanis oli meie eesmärk õige ja tegevus on olnud tulemuslik. Nüüdseks on ettevõtted sulandunud nii vormilt kui ka meelelt ja see teeb meist teistele operaatoritele veelgi tugevama konkurendi. Peame Soome turul tegutsemist äärmiselt oluliseks ja panustame kõvasti. Soome on Eestile väga vajalik lähiturg, mis on küpsem ning pakub suuremaid mahte ja võimalusi.
Üllatusi otseselt polnud, kuid harjuda tuli ühiskondliku ootuse ja vastutusega, mis kaasnes soomlastele rahvusliku kaubamärgina identifitseeritud ettevõtte juhtimise ja tähelepanuga. Nüüdseks oleme sellega hästi kohanenud ja suudame nendele ootustele hästi vastu tulla. Alati kuulame seejuures ka meie Soome tiimi ettepanekuid ja mõtteid.
Soome töökultuur Eesti omast suurt ei erine. Ehk võib täheldada põhjalikumaid planeerimisetappe ning suuremat ettevaatlikkust pikemate sammude astumisel. Bürokraatiat on Soomes mõnevõrra rohkem kui Eestis, eriti tööandja ja töötajate suhete vormimisel. Ent see pole midagi üle jõu käivat.
Ettevõtetele, kes sooviksid Soomes kanda kinnitada, soovitan kindlasti minna uuele turule meeskonnaga, kellest vähemalt osa seda tunnevad. Ei maksaks minna ootusega kanda siinne firmakultuur või äristrateegia täies mahus sealsele üksusele üle, vaid võtta sobivamad ja parimad osad neist mõlemast. Ühtlasi peab veelgi rohkem tähelepanu suunama indiviidi tasemele, olgu see siis klient või töötaja.
Soome kõige populaarsemas ettevõtete müümise ja ülevõtmisega tegelevas portaalis www.yrityskaupat.net oli eile müügil üle 400 ettevõtte. Põhiliselt vahendab portaal Soome ettevõtteid, aga peale Soome äride on seal saada ka teiste riikide ettevõtteid.
Näiteks otsib uut omanikku Jyväskyläs asuv 220 000 eurose aastakäibega kolme töötajaga 80-120 inimesele lõunasööki pakkuv restoran, hind 49 000 eurot.
Ida-Soomes müüakse 14 töötaja ja 1,5 miljoni eurose aastakäibega elektriseadmete remondiäri 100 000+ euro eest.
Kymenlaakso ja Lõuna-Karjala piirkonnas tegutseva teraselementide äri on müügil 820 000 euro eest. Ettevõttes töötab kuus inimest ja käive on 820 000 eurot.
Portaalil on üheksa filiaali üle Soome ning rohkem kui 20 000 kontakti potentsiaalsete ostjatega. Paljudel ettevõtetel pole müügihinda lisatud, vaid see kujuneb läbirääkimiste teel."
"20.06.2016, 23:55",kultuur,https://epl.delfi.ee/artikkel/74861927/kelmi-teatri-asutajad-oma-polvkonna-sumptomaatiline-nahtus,"Kelmi teatri asutajad, oma põlvkonna sümptomaatiline nähtus","Eesti muusika- ja teatriakadeemia teatriõppe lõpetajad on pannud aluse mitmele väiketeatrile, mis on suurele pildile trüginud eelkõige oma värskete ideedega. Meenutagem Cabaret Rhizome’i, teatrit Must Kast või sootuks Improteater Impeeriumi. Kui nimetatute puhul on peamiselt tegu Viljandi kultuuriakadeemias õppinud näitlejatega, siis nüüd on kord Tallinna lavaka tudengite käes. Kultuuriklubis Kelm töötab end üles Kelmi teater.
Karl Koppelmaa: Me oleme erinevad. Kuigi meie tuumik koosneb praegu kursusekaaslastest, ei ole eesmärk teha lennuteatrit. Mina tahaksin kaasata inimesi eri kunstivaldkondadest: tantsijaid, performance’i-kunstnikke, muusikuid. Teater on kõigi kunstivoolude delta.
Lauli Otsar: Meid ühendab Karl, tema ideed ja viis, kuidas näha ja teha teatrit. See on see, mida me tahame teha ja millest puudust tunneme.
K. K.: Me olemegi eelkõige mõttekaaslased, mitte lihtsalt sõbrad. Me täiendame üksteist mitme kandi pealt.
Markus Habakukk: Näiteks Jürgen on see, kes alati toob hea koomilise elemendi, ta on terav. See ei tähenda, et tema peab alati koomilist tegelast mängima, vaid see väljendub kollektiivi töös.
K. K.: Lauli on see, kes panustab liikumisse, tema teab kõige rohkem tantsuteatrist.
Jürgen Gansen: Markus on samuti väga plastiline, aga keegi peab ju ilus mees ka olema! Aga tegelikult ta tasakaalustab, aitab sisu esile tuua.
K. K.: Sisu ongi kõige olulisem, ent väga tähtis on leida sisu toetav vorm. Teater ei pea olema kirik, kus näitleja on kantslis ja vibutab näppu. Usun postdramaatilisse teatrisse, kus ka vaataja on autor. Mind segab, kui teatris tehakse kõik puust ja punaseks ning oma aju ei pea üldse liigutama. Sest lõppude lõpuks on palverännak ilma valgustuseta mõttetu.
K. K.: Teatris ei ole tarvis ajada sotsiaalministeeriumi asja. Teater ei peagi rõhuma ainult intellektile, vaid ka emotsioonile. Teater ja inimene on kaduvad, ent ometi on nii ilus nende püüd igaviku poole. Teema, mis muidugi eales ei lõpe, on see, kuidas noori kaasata. Me oleme oma põlvkonna sümptomaatiline nähtus, me ei taha mängida X-generatsiooni mänge, vaid tahamegi minna nurga taha ja oma asja ajada. Sama nähtuse näited on ka idufirmad, hipsterikultuur, kasvõi Telliskivi loomelinnakus toimuv. Ühiskonna keskpunktist liiga kaugele ei saa aga ka minna. Võõrandud, muutud asotsiaalseks.
L. O.: Me tahame teha teatrit oma generatsioonile ja veidi noorematele. Rääkida sellest, mis on meile oluline.
K. K.: Praegu teeme n-ö proovilavastust VAT Teatris enam-vähem sama seltskonnaga. Ungari absurdikirjanik Gábor Görgey kirjutas näidendi „Vader, kus tukk on?”. Lollakas pealkiri, mille muutsime „Revolvriks”. See on 1968. aasta Praha kevade ja Budapesti 1956. aasta sündmuste põhjal. Tükk, mis naeruvääristab revolutsiooni. Praegusse paradigmasse on sisse kirjutanud, et süsteem justkui tahabki, et meie, noored, muudkui mässaksime. Kapitalismis arvestatakse, et noored mässavad. Kõik need Che Guevara T-särgid ja nii edasi.
K. K.: Kelmi juhivad sisuliselt minu vanad klassivennad vanalinna hariduskolleegiumist ja eks idee nii sündiski, nagu me siin praegugi oleme – laua taga rääkides. Kui Kelm kolis suurematesse ruumidesse, siis seal on ka selline pisike ruum, mis võimaldab teatritegemist. Ja need inimesed, kes klubi teevad, on teatrist samuti läbi imbunud. Nii et istusime laua taga ja mõtlesime: teeme teatri! Boheemlaslik viis, kuidas asju alustada. Nüüd on sinna aga ka tehnikat vaja. Muidugi on kihvt kasutada muid mooduseid, kasutada kasvõi laualampe, aga lõppkokkuvõttes peaks ju ikkagi näha olema, mida me teeme.
J. G.: Küllap vist on nii jah. Aga see on kahe otsaga asi. Kui on suurem pakkumine, siis võib-olla paraneb sellest jällegi tase. See on alati olnud eeldus, et kui näitleja lõpetab oma eriala, siis ta saab kuhugi teatrisse tööle. See on väga spetsiifiline haridus.
L. O.: Kui ma vaatan eelmisi lende, siis igas lennus on keegi, kelle tee on viinud mõne muu eriala peale. Ma arvan, et see haridus tegelikult ei ole nii spetsiifiline. Kes oskab, saab seda kasutada palju laiemalt.
K. K.: Jah, tegelikult me saame ju humanitaarteaduste bakalaureuse kraadi. Minu kui vabakutselise dramaturgi ja lavastaja jaoks ei näi see ületootmisena. Mul on hea valik vabakutselisi näitlejaid, keda kasutada. Samuti seriaalides – vabakutselised ei sõltu teatrite graafikutest. See pärast kooli kohe teatrisse tööle minek on siiski Eestile spetsiifiline, ülejäänud Euroopas ja Ameerikas ei ole see levinud praktika. Teatrit õpitakse kirest ja armastusest, kuni läbimurdeni tehakse seda hobi korras muu töö kõrvalt. Kui see läbimurre peaks tulema.
L. O.: Mina ei tahakski end praegu vist täielikult ühe teatriga siduda. On küll teatreid, mille projektides oleks hea meel kaasa teha, näiteks Tartu Uus Teater, VAT Teater.
J. G.: Või Von Krahlis.
L. O.: See on mõneti hea juhus, et just meie seltskond vabakutseliseks jäi. Sellised fruktid on koos, et päris igasse vormi ei vala.
J. G.: Küllap lööb, aga me ei tea seda veel, kõik on nii värske.
K. K.: Aga mis me siis teeme, hakkame tegutsema või väriseme hirmus?
M. H.: Koos väriseda on soojem.
„Sattusin kord Eugenio Barba juurde Odin teatris. Kuulsin seal lugu, kuidas nemad oma teatrit alustasid. Neil oli alguses põhimõte, et etendus jäetakse ära ainult siis, kui mitte kedagi ei tule. Ega eriti käidudki. Kui välja arvata üks tüdruk. Päris mitu aastat ja paljudel etendustel oli ainult tema platsis. Ja enamik näitlejaid olid ta peale jube vihased, et peavad juba mitmendat korda talle privaatetendust andma. Aga mis teha. Tüdruk oli armunud ühte meesnäitlejasse. Tal oli vist teatrist ükskõik, tahtis lihtsalt oma silmarõõmu vaadata. Laval sai näha, sest muidu hoidnud mees temast eemale. Kas on siis õnnelik või õnnetu lugu? Igatahes, nagu ütles Barba, ilma selle tüdrukuta teatrit poleks.”
„Olime Tartus Draama festivalil, meil oli just lõppenud „Ekke Moori” etendus ja mõne aja pärast pidi algama „Kasseti” etendus. Läksime Fastersisse burgerit sööma. Seal oli üks tüüp järjekorras enne mind. Ta pööras ümber, vaatas mind ja ütles: „Aah, pagulane!” Mul seostub see lavastusega „Kõnts”. See oli näide sellest, kuidas ühiskond ja ajakirjandus kõike võimendab ja kuidas see võibki muuta elu sama raskeks kui kõntsa sees kõndimine.”
„Mäletan, kui Karl tuli Eugenio Barba juurde ja rääkis, et kui Odini teatri etendus lõpeb, siis publik ei plaksuta. Etenduse emotsioon peabki õhku jääma. Me vaidlesime hästi palju. Tema ütles, et see on väga lahe, et publik ei lõhu plaksutamisega seda tunnet. Mina ütlesin näitlejana vastu, et aplaus on ju näitlejale tasu raske töö eest. Käisime siis Soomes vaatamas lavastust „Tabu”, mis lõppes hästi rahulikult, päevavalgus pääses avatud saaliustest sisse… Eesriie langes, et publik ei hakkaks plaksutama. Ja kui vihane olin ma publiku peale, kes hakkas plaksutama! See lõhkus selle tunde. Kui äge see oleks, kui suudaksime Kelmi teatriga luua tunde, et publik suudab emotsiooni endasse jätta ja lahkuda.”
„Kui me otsustasime Kelmi teatriga algust teha, siis olime koolis just valmis saanud „Kasseti”, lavastuste kogumiku, autoriteks meie kursuse kolm dramaturgi. Otsustasime Karli lavastuse sealt välja võtta ja Kelmis ka eraldi mängida. Reklaamisime seda paari plakatiga, muus osas Facebookis. Tundus, et saal tuleb täis, ent ühe etenduse ajal oli nii, et viis minutit enne etendust oli saalis ainult üks Karli sõber, tema ema ja kaks meie koolikaaslast vanalinna hariduskolleegiumist. Pidasime aru, kas etendust üldse teha. Karl ütles, et teeme muidugi. Ja ma ei ole kunagi saavutanud laval sellist seisundit, sellist tõetunnet nagu just nende nelja inimese ees. See oli kõige õpetlikum etendus, mille me oleme andnud.”
Kus jätkavad 27. lennu lõpetajad?
Jürgen Gansen – vabakutseline
Markus Habakukk – vabakutseline
Ester Kuntu – NUKU teater
Karl Laumets – Vanemuine
Karmo Nigula – Draamateater
Saara Nüganen – Endla teater
Lauli Otsar – vabakutseline
Ott-Henrik Raidmets – Endla teater
Christopher Rajaveer – Draamateater
Liisa Saaremäel – Draamateater
Risto Vaidla – vabakutseline
Laura Kalle – Ugala teater
Karl Koppelmaa – vabakutseline
Mehis Pihla – vabakutseline"
"13.11.2015, 17:55",arileht,https://epl.delfi.ee/artikkel/72933727/adria-airwaysi-ellujaamine-selgub-novembris,Adria Airwaysi ellujäämine selgub novembris,"Sloveenias on riigiettevõtted koondatud ühe haldusfirma nimega SDH alla. SDH juhatus arutas eile Adria Airwaysi küsimust ning toetudes Sloveenia meedias avaldatud infole, siis võib oodata otsust edasise riigiabi osas 23. novembril.
Adria Airwaysi on maksumaksjate raha paigutatud ka varem ning riigiabi pärast on oldud ka Euroopa Komisjoni huviorbiidis, kuid Brüssel on seni olnud sloveenlaste suhtes armulisem kui Estonian Airi osas ning ettevõte jätkab tegutsemist.
Praegu on jutuks kaheksa miljoni euro suurune rahasüst, mida Adria Airways vajab, et talv üle elada. Riigiabi aga toob taas mängu Euroopa Komisjoni, mis võib seekord otsustada raskustes lennufirmale surmahoobi anda.
Adria Airwaysi jaoks muudab asju veelgi keerulisemaks ka ettevõtte pilootide poolt 30. novembriks planeeritud streik, mis on põhjustatud sellest, et lendurid pole rahul kollektiivlepingu tingimuste läbirääkimiste kulgemisega.
SDH on pikalt otsinud Adria Airwaysi jaoks ostjat ning on arvestatud isegi võimalusega, et piltlikult öeldes tuleks sellele tehingule peale maksta. Riigiameti pingutustest hoolimata pole aga seni keegi lennufirma suhtes huvi üles näidanud."
"13.06.2018, 00:05",valismaa,https://epl.delfi.ee/artikkel/82627475/em-come-on-em-donald-trumpey-parem-hakka-ennast-liigutama-voi-muidu,"„Come on, Donald Trumpey! Parem hakka ennast liigutama või muidu...”","VivoCity hiigelsuure kaubanduskeskuse eest algav jalakäijate sild viib kuulsale Sentosa saarele, kõrval asuv sõidutee, mis muidu jalutajatele kenasti kätte paistab, on läbipaistmatute aedadega eraldatud. See aga ei tähenda, et kohalikud ja turistid lepiksid ainukordsest atraktsioonist ilmajäämisega, mida seekord Singapuris lisaks tavapärasele pakutakse.
Kaubanduskeskuse varuväljapääsuna kasutatav keerdtrepp kuulus hommikul, mil kahe riigi juhid sõitsid Sentosale kohtuma, pea täielikult ajakirjanikele. Pika kohtumise järel on iga trepiastme jaoks jäänud umbes üks tüdinud ilmega meediaesindaja, kellel käes mobiiltelefon, mille otsas omakorda kõlgub juhtmega akupank.
Etenduse teine tipphetk on juba möödas, Põhja-Korea liider Kim on oma kolonniga mööda sõitnud. Et lennukile jõuda, öeldakse. Nüüd tuleb veel viisakusest ära oodata teise peaosatäitja, USA presidendi Trumpi korteež, mis neid oluliselt vähem huvitab.
Seda enam paelub Trump neid inimesi, kes hakkavad tema viimaseks lavaleilmumiseks kogunema uudistepüüdjate kõrvale ja vahele. Niisama möödakäijad, kaubanduskeskuse külastajad ja terved perekonnad lastega. „Vaatame ära ja läheme lõunale,” ütleb britipärast inglise keelt rääkiv naine oma lastele, kes on juba jõudnud küsida, kas kohe nüüd algab.
Keegi ei taha neid kurvastada ja öelda, et kohe on algamas hoopis Trumpi pressikonverents ja USA presidendi kolonn ei tule niipea. Pressikonverentsi mobiilist vaatajad pugistavad iga natukese aja tagant naerda, nende arvates napakamaid vastuseid öeldakse ka teistele edasi. „Põhja-Korea aitas Lõuna-Korea olümpiamängude avatseremoonia majanduslikult plussi!” Üleüldine naer. Keegi ei pelga öelda, et vaatemängu lõpptulemust hiilgavaks ei peeta. Miks? „Seal paberis pole ju midagi!” teatab üks vanem härra, kes oma sõnade rõhutamiseks „saalist” väljub ja minema kõnnib.
Üks mees näitab ümberolijatele Põhja-Korea veebiväljaande pealkirju. „Kim saavutas hiilgava tulemuse,” tõlgib ta. Mõistagi ei saa diktatuuririigi meedia midagi muud kuulutadagi, ent Trumpi ootavad inimesed leiavad, et ilmselt ongi Kim teinud parema soorituse.
„Come on, Trumpey! Hakka end juba liigutama!” muutub üks poiss kärsituks. „Ema, mul on kõht tühi. Lähme ära.” Juba kolmveerand tundi oodanud ema ei taha siiski kivitrepil istutud aega raisku lasta. „Võib-olla läks ta hoopis kopteriga, politseimootorrattad on pettemanööver,” pakub poiss ja kõõlub trepi käsipuul edasi, kuna ema jätab õhku võimaluse, et hiljem minnakse ehk veelkord sõitma Sentosa monorailiga.
Mitmed ootajaist ongi jõudnud Sentosa saarel juba ise ära käia ja imestavad, kuidas sealsetel kunstlikult rajatud, ent siiski ehtsa liivaga randadel nii vähe rahvast oli. Ja oli tõesti. Kuigi turvameetmed olid ranna-alal leebed, tunnistas ka FOC Sentosa restorani teenindaja, et suurüritus on inimesed eemale tõrjunud. „Reede ja nädalavahetus on ehk tavapäraselt rahvarohked,” avaldas ta siiski lootust, et kolm päeva eritsooni kuulunud söögikoht rahaliselt palju ei kaota.
„Nüüd pole juba pikalt ühtegi autot tulnud!” hüppab seni omaette pingsalt sõiduteed jälginud tüdruk püsti. Loogiline, enne korteeži saabumist puhastatakse tänav kõigist teistest. Ja ka Trumpi pressikonverents on lõppenud. Elavnenud seltskonda läbib ohe, kui sillakurvist ilmub päevinäinud Toyota kaubik. Kulminatsiooniks valmistunud mobiilid lähevad kaamerarežiimist taas välja.
Tüdruku ema pakib lahti kaasavõetud sooja toidu karbi. Sööma ei jõuta siiski hakata, sest nüüd tõesti algab. Rahvas nihkub trepikäsipuule lähemale, mõned äkilisemad sõrmed mobiilidel ja kaamerapäästikutel reageerivad juba esimesele vilkuriga saateautole. Ülemistel „rõdudel” on näha vaid väljasirutatud käsi telefonidega."
"26.11.2020, 18:30",arvamus,https://epl.delfi.ee/artikkel/91794259/karl-kermes-kas-sa-ikka-tead-mida-su-partner-sust-arvab,"Karl Kermes: kas sa ikka tead, mida su partner sust arvab?","Ma teen nagunii seda, mida õigeks pean ja ka seda, mida võib-olla lõpuni õigeks ei pea. Teen seda selleks, et näida tugevamana, sõltumatuna, kiiremana, ohtlikumana. Me peame iga hinna eest looma tugeva kuvandit, saavutama rohkem, jõudma kaugemale, hind ei tundu olevat oluline.
Kas see on tegelikult tõde?
Igas koosluses esineb eriarvamusi, mõnikord paisuvad need konfliktideks. Konfliktide ja tülide käigus saame me tihti teada, mida Teine pool meist arvab. Ennemasti on need rasked ja negatiivse varjundiga omadused, mõnikord ka valus tõde.
Konfliktide järel me reeglina ei oska ja ei suuda ning seeläbi justkui ei taha teisele poolele avaldada seda, mis on see positiivne, mis kaalub üles selle vahel avalduva negatiivse, selle, miks me tegelikult ikkagi selles koosluses oleme. Või isegi seda, kui kahju meil tegelikult on, et me ütlesime asju, mida konfliktis ütlesime.
Ja niimoodi me kulgeme teineteise kõrval. Püüdes vaikides ise ennast parandada, lakkudes haavu, püüdes olla tugev ning mitte lasta mõjule seda retoorikas kehtestatut, kinnitades endale, et küllap on minus ikka häid omadusi ka, miks muidu minuga koos ollakse? Samas hinges hiilib kahtlus. See ei ole tugev ja suur kahtlus aga see on väike kogus seda, mis kuskil vajab kogu aeg tegelemist, miski, mis ei luba meil olla alati enda headuses lõpuni kindel.
Keeruline küsimus
Sõitsime ühelt oma teatrietenduselt koju ja Birgit küsis: mis Sa arvad, kuidas ma Sind näen? Millised on need positiivsed omadused, mis mulle Sinu juures tegelikult meeldivad?
Minus tekkis kimbatus... Tundsin kasvavat ebakindlust. ""Noooh, ma arvan, et Sulle meeldib, et ma olen järjepidev, süsteemne, jätkusuutlik, kiire, vastupidav..,"" käisin ma välja rea omadusi, mida ma kasutan valdavalt töötades...
""Noh ilmselt olen ma Sinu jaoks veel ka loov ja lõbus ja osav,"" püüdsin ma leiutada mingeidki omadusi juurde... Kuid see oli juba puhas äraarvamismäng...
Välguna taevast tabas mind teadmine, et me jätkuvalt ei ütle teineteisele igapäevaselt, mida me üksteisest tegelikult arvame, mida me teineteisele tegelikult tähendame.
Ränk ebakindlus
Praegusel ajal, kus me terve ühiskonnana peame enam, kui varem ära arvama, mis saab homme, mis saab kuu aja pärast, mis saab poole aasta pärast, ei tunne keegi ennast liiga kindlalt.
Kas töökohad säilivad, kas ettevõtlus püsib, kas lapsed saavad koolis käia, kas me kunagi taas reisida saame, kas maski poolt või maski vastu, kas me jääme terveks?
Meedia kirjutab, et töötajad on koroonakriisist väsinud, juhid läbipõlemise äärel, inimesed on masenduses.
Arvamusliidrid teevad hääle tugevaks ja ilme kindlaks, aga tegelikult ei tea keegi, kuidas täpselt läheb ja see teeb meist kõigist äraarvamisliidrid.
Kindlustunne on oluline komponent meie igapäevases kütuses, see aitab kesta ja leida jõudu edasi liikumiseks ka siis, kui on keeruline.
Kui Sa tahad, et Sinu lähedastel, perel, kaaslastel oleks parem ja kindlam tunne, ütle neile, mida positiivset Sa neist arvad. Ütle, mis Sulle nende juures tegelikult meeldib ja miks te olete koos ja teete seda, mida teete.
Ütle, mida nad Sulle tähendavad.
Sellel on suur mõju.
Ära ole äraarvamisliider ole hästiarvamisliider, ole seda kohe täna."
"10.11.2020, 22:45",uudised,https://epl.delfi.ee/artikkel/91633013/kui-inimesed-ei-hakka-ise-maski-kandma-teeb-valitsus-selle-kohustuslikuks,"Kui inimesed ei hakka ise maski kandma, teeb valitsus selle kohustuslikuks","Delfi Kogupaketi tellijana saad oma lugemisõigust jagada 4 sõbraga.
Telli Kogupaketi uudiskiri, kust leiad toimetajate hoolikalt valitud olulisemad tasulised lood möödunud nädalast.
Sotsiaalminister Tanel Kiik ütles eilsel pressikonverentsil, et tõenäoliselt on teine koroonalaine pikem kui kevadine ja probleem ei lahene ilmselt enne järgmist suve. „On oht, et kui me ei tegutse, siis on haiglad ülerahvastatud,” märkis ta. Kiik lisas, et iga päev suureneb nii hospitaliseeritute kui ka riskirühma kuuluvate nakatunute arv ja kõik prognoosid näitavad, et lähinädalatel suurenevad need arvud veelgi.
Kõik üle 12-aastased peavad kandma maski või katma nina ja suu ühissõidukis, kaupluses, kontserdil, teatris, kinos ja muudes avalikes ruumides.
„Võib öelda, et läksime üle kolmetasandilisele lähenemisele,” märkis sotsiaalminister. „Seni kehtis maski kandmise soovitus, tänasest [teisipäevast] kehtib vastav suunis ja reegel. On võimalik minna veel kaugemale ning teha nakkushaiguste ennetamise ja tõrje seaduse alusel maskid kohustuslikuks. See tähendaks, et on õigus inimesi ka trahvida. Aga kuna me ei taha trahvida, siis otsustasime suunise kasuks.” Küsimusele, kas suunisel on õiguslik alus, vastas Kiik, et sellel on rohkem sõnumi väärtus.
Terviseameti juht Üllar Lanno ütles, et kohustus maski kanda võidakse kehtestada järgmise nädala neljapäeval, kui inimesed ei pea praegu antud suunisest kinni ja nakatumisnäitajad ei vähene.
Tähelepanu äratas valitsuse sõnum, et nina ja suu võib katta ka salli või isetehtud maskiga. Miks nii?
Tähelepanu äratas valitsuse sõnum, et nina ja suu võib katta ka salli või isetehtud maskiga. Miks nii? „Maski soetamine võib osale elanikkonnast üle jõu käia,” selgitas Kiik. „Seetõttu on mõistlik jätta õigus muul viisil nina ja suud katta. Minu soovitus on pigem soetada kaks-kolm mitmekordset maski, mida saab siis vahetada ja pesta. Neid võiks ka tööandja jagada.”
2 + 2 reegel ja maskikohustus ei hakka kehtima spordiklubidele. Kiige põhjenduse järgi pole teada, et spordiklubides oleks olnud suuri nakkuspuhanguid, pealegi ei käi seal koos riskirühm. Ta märkis, et piiranguid kehtestades lähtutakse sellest, kus on olnud nakkuskoldeid: töökollektiivid, peod, üritused, meelelahutusüritused.
2 + 2 reegel hakkab kehtima viie päeva pärast. Ratase ja Kiige sõnul on see mõistlik etteteatamisaeg, et asutused ja teenuseosutajad suudaksid kohaneda. Kuid kas viie päeva pärast võib olla liiga hilja?
Valitsusele koroonaprognoose teinud füüsiku Mario Kadastiku sõnul oleneb see järgmiste päevade nakatumisnäitajatest: kui need jäävad samaks nagu praegu (u 128 uut nakatunut päevas), ei ole esmaspäev piiranguteks liiga hilja. „Kui homsest hüppab nakatumine üles, siis muretsen rohkem,” tunnistas ta. See tähendaks, et kolme päeva väiksed arvud olid statistiline viga. Kadastiku sõnul on raske ennustada, kuidas hakkavad piirangud viiruse levikut mõjutama. „Kui piirangud hakkavad kehtima 16. novembrist, siis saab kindlalt öelda alles novembri lõpus, kuidas need mõjusid,” selgitas ta.
„Keegi ei keela nüüd kohe maski kanda.”
„Kui nüüd mitu päeva järjest tuleb nakatunute arv alla 200, siis ma rõõmustaksin, aga kui homme tuleb üle 300, siis ei oleks ma üllatunud,” märkis Kadastik. Ta lisas, et väikese arvu taga võis olla nädalavahetuse mõju ja asjaolu, et proovid jõuavad Tallinna laborisse eri ajal.
Viroloog Andres Meritsa sõnul ei tuleks inimestel esmaspäevani oodata. „Keegi ei keela nüüd kohe maski kanda,” ütles ta. „Rehve vahetatakse ka siis, kui on vaja, mitte siis, kui peab. Ja praegu on vaja,” tõi ta paralleeli.
Merits rõhutas, et rangete meetmete rakendamine pigem varem kui hiljem annab parema tulemuse. „Mõned arvavad, et me oleme hiljaks jäänud, mõned, et meetmed kehtestatakse liiga vara. Seda, kuidas tegelikult on, ei saa me kunagi teada.” Ta tuletas meelde, et praegu võime kõik enese teadmata nakatunud olla. „See pole meie süü, et me seda ei tea. See lihtsalt on nii,” ütles ta. „Tallinnas on kõige rohkem selliseid inimesi, kes on nakatunud, aga mitte haigestunud.” Nakatunu võib teisi nakatada juba kaks-kolm päeva enne seda, kui tal tekivad sümptomid. Sel põhjusel peaksid kõik kandma avalikes siseruumides maski.
Valitsuse soovitused
Töötajatel soovitame teha võimaluse korral kaugtööd.
Tööandjatel soovitame valmistada ette kaugtööplaani ja korraldada kaugtöö, juhuks kui töökohal nakatub keegi koroonaviirusega.
Soovitame ära jätta kõik ühisüritused, sealhulgas jõulupeod, kus osalevad inimesed, kes iga päev kokku ei puutu. Pereringis jõulupühi pidada on loomulikult lubatud.
Enne riskirühma kuuluva inimesega kohtumist tuleb veenduda enda nakkusohutuses ja kokku saades tagada ohutus: kanda maski, hoida distantsi ning puhastada käsi ja pindasid.
Hoolekandeasutustel tuleb tagada riskirühma kuuluvatele inimestele ohutud võimalused kontaktseks ja mittekontaktseks suhtluseks.
Kinni tuleb pidada ohutusreeglitest, mis kehtivad koroonasse nakatunuga koos elades: tuleb kanda maski, hoida võimaluse korral distantsi, vältida nakatunuga kokku puutumist ning puhastada regulaarselt käsi ja pindasid.
Ühissõidukites, kaubandusettevõtete teenindussaalides ja nende üldkasutatavates ruumides ning konverentsidel, kontsertidel, teatris ja kinos tuleb kanda maski või katta nina ja suu. Palume selle täitmist jälgida ja inimesi informeerida vedajatel, kaubandusettevõtjatel ja ürituste korraldajatel. **Maski ei pea kandma inimesed, kellele see on meditsiiniliselt vastunäidustatud (näiteks astmaatikud ja vaegkuuljad), ja alla 12-aastased lapsed. Võimalikud on ka teised põhjendatud olukorrad (näiteks juhul, kui transpordivahendis pole teisi sõitjaid).
Vedajatel palume korraldada ühissõidukites maskikandmist puudutava teavituse, näiteks üleskutse „Hea reisija, pane mask ette!” Muu ohutusinformatsioon tuleb panna ühistranspordivahendis nähtavale kohale.
Valitsus kehtestab oma korraldusega kaubandusettevõtete siseruumides asuvates teenindussaalides ja nende üldkasutatavates ruumides 2 + 2 reegli, mille järgi tohib üheskoos liikuda kuni kaks inimest ja teistest tuleb hoida vähemalt kahe meetri kaugusele, välja arvatud perekondadel ja siis, kui seda ei ole võimalik mõistlikult tagada. Reegel hakkab kehtima 16. novembrist.
Valitsus kehtestab oma korraldusega toitlustus- ja meelelahutusasutustes inimgruppide vahel kahemeetrise vahemaa reegli, kusjuures ühes seltskonnas võib viibida kõige rohkem kümme inimest. Piirang ei puuduta ühe perekonna liikmeid, samuti ei puuduta see huviharidust ega laste mängutubasid.
Valitsus piirab oma korraldusega toitlustus- ja meelelahutusasutuste lahtiolekuaega keskööst kella 6-ni hommikul, et vältida inimeste kogunemist. Piirang ei hõlma toidu kaasamüüki."
"11.05.2020, 18:58",arvamus,https://epl.delfi.ee/artikkel/89830489/hanno-pevkur-tanasest-venitamisest-selle-tingis-koalitsiooni-vaikluse-meistriklass,Hanno Pevkur tänasest venitamisest: selle tingis koalitsiooni väikluse meistriklass,"13. jaanuaril tulid Reformierakonna fraktsiooni liikmed ja sotsiaaldemokraadid välja eelnõuga muuta 1. juuni, lastekaitsepäev, lipupäevaks. Mõte ei ole ju ammu uus, aga aasta alguses pidasime mõistlikuks ka vastav eelnõu sisse anda.
See on lihtne eelnõu, mis suures pildis omab sümboolset tähtsust, näitamaks riiklikult, et lapsed on olulised. Eelnõu esimene lugemine komisjonis sai tehtud, suurde saaligi aruteluks saadetud, kuigi koalitsiooni otsus oli eelnõud mitte toetada. Vahele tuli aga eriolukord, kus kõik eelnõud võeti päevakorrast välja, et mitte korraldada suuri kogunemisi. Seega suures saalis jäi arutelu olemata. Me olime sellega nõus, sest eriolukorra ajal tundus imelik hakata arutlema lipupäevade üle.
Esitasid sama eelnõu ise
Nüüd liigub elu jälle oma tavapärastesse rööbastesse ja eelnõud pidid olema arutelul suures saalis. Aga oh imet - põhiseaduskomisjoni laekus täpselt samasisuline eelnõu ning tutvustama saabus seda sotsiaalminister Tanel Kiik! Valitsus, kes opositsiooni eelnõusid ei toetanud, on nüüd siis samuti jõudnud arusaamisele, et lastekaitsepäev võiks olla lipupäev. Aga loomulikult, kui opositsioonil on häid mõtteid, siis tuleb need maha hääletada ja esitada ise sama eelnõu valitsuse nime alt. Siis saab rahvamassidele öelda, et „meie tegime"".
See näitab, et valitsus kardab opositsiooni niivõrd, et isegi nii ""süütut"" opositsiooni ettepanekut ei saa toetada. Valimised on kaugel ja võib kindel olla, et pole selleks ajaks kellelgi enam meeles, kes selle algatusega välja tuli. Samuti olen enam kui kindel, et lipupäeva põhjal ei hakka keegi oma poliitilist eelistust tegema. Küll aga näitab see valitsuse poliitilist kultuuri.
Arutas keset sügavat kriisi
Asja teeb eriti kurioosseks see, et nimetatud pühade ja tähtpäevade seaduse eelnõu on valitsus arutanud 26. märtsi istungil. Kui mäletate, siis see oli aeg, kus ei olnud kaitsevahendeid, kus ajad olid jätkuvalt ärevad ja kus haigete hulk kasvas.
Kõik ajalehed olid täis artikleid selle kohta, kuidas kaitsevahendeid ei ole ja riik ei suuda neid hankida või hanked nurjuvad või on ebakvaliteetsed. Selle kõige keskel tegeles valitsus tervise valdkonna eest vastutava ministri juhtimisel oma istungil hoopis sellega, et igal juhul püüda opositsiooni algatust enda omaks teha. Samal ajal rääkis peaminister erakondadeülesest koostööst ja konsensuse otsimisest. Teod räägivad kahjuks sootuks muud.
Asja puändina läks koalitsioon Riigikogu suures saalis nii väiklaseks, et ei olnud nõus Reformierakonna ja sotside ettepanekuid arutama enne valitsuse eelnõud, mis oleks olnud igati loogiline, sest valitsuse eelnõu laekus Riigikokku pea kolm kuud hiljem. Ikka selleks, et saaks ""oma"" eelnõu heaks kiita viis minutit enne opositsiooni samasisulist eelnõud.
Nii palju siis erakondadeülesest koostööst ja konsensusest."
"05.02.2021, 00:05",lp,https://epl.delfi.ee/artikkel/92468073/piret-kalda-30-aastat-tagasi-oli-teatris-uhtsust-rohkem-praegu-hoiavad-noored-naitlejad-vaga-distantsi,"Piret Kalda: 30 aastat tagasi oli teatris ühtsust rohkem, praegu hoiavad noored näitlejad väga distantsi","Tartu tüdruk Piret Kalda oli üheksapäevane, kui 13. veebruaril 1966 esietendus Tallinnas Salme kultuuripalees toonase Noorsooteatri esimene ametlik lavastus „Otsustage meie üle, inimesed!”. 55 aastat hiljem veebruari algul astus Piret Kalda sama maja väikeses saalis lavale Linnateatri uues Elmo Nüganeni lavastuses „Lapsed”, kus ta mängib tuumateadlast Rose’i. Ta on esimene, keda vaataja tulede kustudes laval seismas näeb – väike, sale ja igavesti noor. Tüdruk, mitte naine.
Piret elab Linnateatrist 650 meetri kaugusel uue maja korteris kahekesi noorima, 17-aastase tütrega. Tema kodu seintel on tähelepanuväärne kogus kunsti ja põrandal veereb kollane tennisepall, mis näeb välja nagu koera mänguasi, aga on tegelikult hoopis suurepärane massaaživahend. „Paned vaiba peale enda alla ja muudkui mudid haigeid kohti!” selgitab Piret.
Pliidil kümneliitrises potis podiseb sült, millest saab 4. veebruaril Pireti 55. sünnipäeva peolaua trump.
Maskides publiku puhul ei saa näitleja üldse reaktsioonidest aru. Alles kolmandal-neljandal mängukorral hakkad ehk tajuma etenduse rütme, mis kujunevad välja ainult koos publikuga. Muidu näed ju ainult hirmunud silmi maski taga. See on võõras ja mitte väga hea tunne. Küll tahaks, et see aeg saaks päriselt mööda. Räägitakse, et see on uus normaalsus, aga minu meelest ei ole.
Kõik on olnud nii jabur. Kõige raskem oli teadmatus: mis nüüd edasi saab? Ma olen ikkagi palgatöötaja, kel pole varuks teab mis sääste – et mis ka ei juhtuks, saan hakkama. Mul on seni veel üks alaealine kodus kasvamas... Nii et algul oli suhtumine: „Appi-appi, mis nüüd saab, millest nüüd elada?”
Meil läks siiski väga hästi, linn ei jätnud teatrit hätta. Aga see, et istud mingil ajal kodus, midagi ei tee, töö katkes nagu noaga lõigatult – mina ennast kindlalt ei tundnud.
Meilt küsiti, kas oleme nõus appi minema, vabatahtlikult. Muidugi olin nõus, kuna linn maksab ju meile palka. Andsin end üles ja peagi helistas tütarlaps linnaametist: „Meil siin oleks vaja muposse abiks!”
Mina: „Mis ma tegema peaks?”
„Noh, kui inimesed kogunevad, siis politseile abiks olla.”
Mina: „Ma pole võib-olla selles eas...”
„Ei, teie iga pole mingi probleem!”
Sain aru, et ta ei tea, kes ma olen ja missugune välja näen, ning käisin välja oma trumbi: „Ma kardan jubedalt võõraid inimesi!”
„Ei, ärge kartke, päris politseinik tuleb ka kaasa!”
Selle peale küsisin, mis tööd on veel pakkuda. Üks amet oli siis surnuaias riisumine. Vastasin: vaat selle vastu pole mul midagi! Aga riisuma ma siiski lõpuks ei saanudki.
Teatris oldud 30 aasta jooksul olen üle elanud kaks uut maja, mida pole kunagi ehitatud.
Ma ei oska ju mitte midagi muud! Ka näiteringi juhendajana teeksin ikka näitemängu. Ma töötan tõesti mitukümmend aastat koos samade inimestega, aga ma ei satu ju nendega alati samasse truppi. See, et me oleme uues lavastuses koos Lonniga [Anne Reemann] või Peetri [Tammearu] ja Hendrikuga [Toompere], pole üldse igapäevane. Teiseks annavad vaheldust tööd väljaspool teatrit, teles ja filmis.
See on olnud parem, kui ma julgesin loota.
Elu hakkas väga muutuma sellest ajast, kui me 1988. aastal lavaka lõpetasime. Kui läksin teatrisse tööle, oli päriselus toimuv sada korda huvitavam kui see, mis toimus teatris. Oli aegu, kus Salme kultuuripalees oli laval rohkem inimesi kui saalis ja nii läks aastaid, enne kui publik hakkas teatrisse tagasi tulema.
Et mind siin teatris siiani peetakse, on ka suur saavutus!
Jah, kuigi ma ei oskagi rollidest unistada. Ma ei ole näitlejana kangelanna tüüp, selleks peab teistsugune välja nägema – nagu naisem või? Ma ei ole kunagi see, kes kuningannasid mängib. Aga mul on hästi läinud, patt oleks nuriseda. Pigem on kahju, et mõned rollid on liiga ruttu kätte tulnud. Viis aastat hiljem oleks saanud neid paremini teha.
Uus elu… Teatris oldud 30 aasta jooksul olen üle elanud kaks uut maja, mida pole kunagi ehitatud. Kui me lavakat lõpetasime, oli Rudolf Allabert tollase Noorsooteatri peanäitejuht, kes kutsus meid Epp Eespäeva ja Lonniga oma kabinetti. Näitas suurt uhket maketti ja plaane: „Vaadake tüdrukud, siia saate tööle!” Poolakad pidid ehitama uue teatri ja selle ettevalmistustööna kaevasime tudengitena hoovi peal lavaaugus mitmesaja-aastast sõnnikut välja. Praeguste garderoobide asemel olnud raudteelaste ühiselamust käisime välja loopimas vanu kappe. Seda uut maja ei tulnud kunagi.
Läks aeg edasi, siis pidi jälle uus maja tulema, olid plaanid allkirjadega, juba lõhuti Põrgusaalist prožektorid välja, torusid lõigati lahti… Elmo võttis uue kursuse, et truppi suurendada. Ei tulnud ka seda maja.
Vaatame siis, mis selle kolmanda majaga juhtub – super, kui see teoks saab! Mina olen seni näinud, et ükski allkiri ega lubadus ei pea. Mingit elevust minult enam oodata ei tasu.
Eks vaatame, kas uuel peanäitejuhil on vanamooridega midagi ette võtta!
Teater on elus organism, siia ongi vaja värsket verd ja uusi tuuli. Noort energiat ja ambitsiooni. Aga mina ei oska kedagi ega midagi oodata.
Mina küll. Eks vaatame, kas uuel peanäitejuhil on vanamooridega midagi ette võtta!
Olen kõrvalt näinud, kuidas täies elujõus kihvtidele näitlejatele öeldakse koht üles. Kui sa pole juhi veregrupis, muutud teatris lihtsalt ballastiks. See võib alati ka minuga juhtuda. Meile öeldi juba kooli ajal, et Metsakalmistu on asendamatuid täis.
Madalseis oli alles nüüd, kaks nädalat tagasi. Mõtlesin: mis asja ma siin teen?
Mõtlesin, et ei saa mitte millestki aru... kuhu see kõik viib.
See võib ikkagi juhtuda. Tunned, et lagi on ees – lihtsalt ei tule välja. Tunned end partnerite ees süüdi, et oled neil jalus.
Prooviperiood läks nii pikaks koroonavärkide tõttu. Kaks nädalat tagasi me ei teadnud, kas ja millal saame seda mängida. Päris eluga võrreldes: nagu oleksid terve igaviku rase ega saaks sünnitatud. Loode sureb su sisse enne ära, kui sa ta välja saad. Need asjad tekitasid pingeid.
Need jäid aegadesse, kui tegime esimesi „Musketäre”. Suveteatrit selles tähenduses polnud enne tehtud. Olime noored ja valmis õhinapõhisteks ettevõtmisteks, kasvõi paaritunnise uneajaga. See oli hullus, mida tegime! Mingeid tingimusi ei olnud, aga me olime kõigega nõus! Nüüd on noored palju mugavamad – ma ei kujuta ette, et nad selliste tingimustega nõus oleksid.
Meid kandis tookord tõstetud tunne – et oleme kuhugi teel, teeme midagi, mida pole enne tehtud! Teadmine, et sünnib midagi erilist, mille puhul imetled kõrvalt tükki, kogu truppi – see on jube kihvt. Kui saad millegi erilise sünni juures olla, kui tead juba proovides: siit tuleb, siit tuleb!
Kolmekümne aasta peale on seda tunnet tulnud ette üsna harva.
Ma ei kujutakski seda teistmoodi ette. Nad ei saa minust lahti! Tegelikult on see nii loomulikult läinud. Vahel ei trehva me Anuga nädalate viisi, aga ma tean, et nad on olemas. Sa tead alati, et nemad on sinu seljataga, ükskõik mis jama ka ei käi.
Klassiõe Eevaga kohtun harva, aga ka tema on inimene, kelle puhul tean, et kokku saades jätkame juttu sealt, kus pooleli jäi.
Maria Avdjuško tuli meile teatrisse kaks aastat minust hiljem, aga temaga on jäänud soe suhe. Ja muidugi minu õde, kes küll elab Tartus, aga kellega oleme väga lähedased.
Keskmine, Amanda tahtis lavakasse minna, aga ei saanud sisse. Siis ta läks õppima koreograafiat, sest oli viis aastat balletikoolis käinud, nagu ka noorim – Aurora. Vanalinna hariduskolleegiumis õppimise ajal kutsuti ta seriaali, kus mängis Taavi Teplenkovi tütart. Sealtpeale on tulnud erinevaid pakkumisi teatris ja teles… Amandal on vedanud ja ma loodan, et tal läheb hästi.
Oleksin väga tahtnud, et ta oleks lavakasse pääsenud. On lihtsam, kui oled seal õppinud, see on nagu kutsekool, kus õpid tehnilisi asju.
Teisalt on meil näitlejate väljaõpetamine ammugi nõudmise ületanud. Eestis ei ole vaja kaht teatrikooli, isegi ainult lavakast tuleb liiga palju näitlejaid. Ja siis ongi nii, et oled koolitatud näitleja, teatripisikuga nakatatud ja äkki pole sul midagi teha, mingit tööd. Ja uusi näitlejaid tuleb kogu aeg peale.
Kõige noorem tüdruk tegi kaheksa–üheksa-aastaselt kaasa Linnateatri etenduses „Kassirabal” ja sai seal hästi hakkama. Nüüd on tal osa uues filmis „Vee peal”, mida ma pole ise veel näinudki. Aurora ei läinud teatriklassi nagu õde, vaid valis hoopis 21. kooli, ta on oma eluplaanides märksa realistlikum.
Laura-Helene elab juba mitu aastat Ameerikas. Õppis Tartu ülikoolis õigusteadust, käis praktikal õigusbüroodes, oli väga tubli, ainult bakatöö jäi tegemata. Siis sattus Ameerikasse ja elab seal nüüd hipielu. Töötab niipalju kui vaja, et raha koguda, ja seikleb siis ringi. Ma enam ei tülita teda oma murelike küsimustega kasvõi bakatöö lõpetamise kohta.
Toon talle vahel näiteks endisi klassikaaslasi, kes on juba abielus, ja tema vastab: „Mis, kas elu ideaal on see, et ostad Kalamajja korteri?” Olen seda kuuldes relvitu, mis teha!
Kui pole finantse uhket lauda katta, siis on mul sünnipäevalauale vähemalt midagigi pakkuda. Kindlasti astub keegi läbi ja siis on põhiroog olemas!
Kuna elame tütrega kahekesi, on söögitegemine peaaegu ära jäänud. Ma ei viitsi süüa teha! Elu on sundinud, aga ma pole eriti huviline. Ja ma olen ju kogu aeg ära, jumal tänatud, et on Woltid ja Boltid ning laps ei jää nälga. Ma ei näe teda vahel päevade kaupa!
Pärast abikaasa Priidu surma 2012. aastal olen lesknaine.
Vastuseks võib kirjutada: Kalda suu läks kriipsuks pähe ja sealt ei tulnud enam mitte midagi!
Olin just saanud 23, kui esimene laps sündis. Vanasti kehtis ütlus „22 – viimne taks” ja see oli tõsine asi. Klassikaaslased abiellusid kohe peale kooli, mina olin niigi pika vinnaga, hea, et üldse mehele sain.
Klassiõde Eeva läks pärast ülikooli Ameerikasse, sõbranna Anu Kanadasse lapsehoidjaks. Nad elasid välismaal vabade ja vallalistena – selle kogemuse peale olen kade. Võib-olla suudan veel kunagi minna välismaale vanainimest hooldama, see on üks variant – juhul kui endal siin ka veel lapselapsi ei ole. Mul puudub võõral maal elamise kogemus ja ma tunnen sellest puudust.
Oleneb, kust otsast vaadata. Asju ma kindlasti ei taha. Auto sõidab ning kodukene ja kõik muu on põhimõtteliselt olemas. Aga ma loodan, et oleks ikkagi veel huvitav elada, et juhtuks midagi erilist. Mul on ju kõik hästi. (Sülitab üle õla.) Lapsed on tublid ja terved, see on suur õnn. Aga midagi võiks veel ees oodata! See võib olla huvitav töö, reis, inimene, lapselaps…
Hästi kammitsev on see, et ei saa reisida. Suve lõpupoole korraldas hea sõber mulle reisi, sõitsime kahekesi Veneetsiasse. Meie selja taga sulgusid koroona tõttu maad, aga autoga reisida oli turvaline, ei puutunud massidega kokku. Ma polnud sellist Veneetsiat kunagi näinud, kus ei olnud ühtki Jaapani võttegruppi sillakesi ummistamas. Veidike kurb ka vaadata tühje restorane ja näha Püha Markuse väljakul vaid paari inimest jalutamas.
Igal aastal ei saagi seda endale lubada. Oleme seljakotiga säästureisijad, kes tahavad minna kaugele maale, aga ei taha palju raha kulutada. Tabor Tours ehk endine kolleeg Margus Tabor vaatab marsruudid ja lennud välja ning siis üritame kõigi osalistega klapitada.
Reisimine on nii põnev – alates hetkest, kui ma tunnen sõõrmetes võõra maa lõhna. Kõik peab olema teistmoodi, see on tõeline vabadus. Siin väikses Eestis ikka kammitseb, keegi võib su tänaval ära tunda ja see ei ole alati tore. Seal tajud vabadust, ahmid uut.
Kui näed, kuidas elavad miljardid, kelle kogu vara on alumiiniumkauss ja lusikas – see on vajalik, et mitte viriseda olmeliste pisiasjade üle. Meie mured on muu maailma hädade kõrval titepidu.
Nii ja naa. Muidugi on hea sinna põgeneda. Suvel püüan võimalikult vähe linnas olla, tahan seal kosserdada. Sellega on paraku palju tööd. Niikaua kui vähegi jaksan, on see koht olemas. Muidugi on ta pelgupaik, asub nii kaugel ja eraldi. Seal suhtlen täiesti teistmoodi inimestega – põlissaarlastega –, mis on puhkus linnavurledest. Nad ju teavad, et minusugune ullikene ei saa ilma nendeta hakkama, ja aitavad mind. Kui suhtled nendesugustega, tõelise maa soolaga, saad teada, milline on päris elu. Kui ma siit korterist teatrisse kõnnin, siis see pole päriselu.
Tahan teha midagi oma kätega. Selles on süüdi Ott Sandrak, et ma maalimiseni jõudsin. Tegime paar korda kultuurireise Euroopasse. Põhja-Itaalias vedas Sandrak meid kohtadesse, kuhu tavaturist ei satu. Väikestes kirikutes vaatasin Jeesus-poisi seiklusi, mitusada aastat vana koomiksit piiblilugudest, mis olid joonistatud üsna amatöörliku käega puutahvlitele. See tundus nii tore ja naljakas, et mõtlesin: miks mina ei võiks samamoodi teha?
Tulin koju ja proovisin ka – nii see algas.
Üks piltidest on mul alles jäetud – muidu kingin need ära –, kus neljane Aurora ei suuda lutist loobuda. Tule vaata, mul on siin üks magamistoas, tegin selle oma meestuttavast. Seda ma ei saa avalikult näidata. (Pildil seisab paljas meeskodanik dušinurgas, kusjuures modell on äratuntav.)
Muidu panen seina peale ikka päris kunstnike pilte.
Rohkem julgust! Ma olen olnud natuke arakene mingite asjadega. Elu muutvaid otsuseid ma ei kahetse senini. Aga võib-olla oleks võinud vähem muretseda asjade pärast, mille pärast pole mõtet muretseda. Nüüd tagantjärele tead, et lõpuks läheb kõik nagunii hästi!"
"04.04.2016, 08:49",arileht,https://epl.delfi.ee/artikkel/74131587/graafik-wikileaks-kahvatub-panama-lekke-korval,GRAAFIK: Wikileaks kahvatub Panama lekke kõrval,"Peamiselt läbi riiulifirmade maailma mõjukate hämaraid tehinguid nõustanud Mossack Fonseca lekkinud andmebaasidest leiab teavet näiteks Venemaa presidendi Vladimir Putini kahtlaste tehingute kohta ning materjalidele toetudes võib Putini vara suuruseks hinnata 2 miljardit dollarit.
Dokumentid heidavad valgust ka Ukraina presidendi Petro Porošenko ning mitmete mõjukate araabiamaade liidrite kahtlasevõitu äritegevusele.
"
"17.07.2019, 16:01",kultuur,https://epl.delfi.ee/artikkel/86864941/galerii-i-land-soundil-polesid-ara-viikingilaev-kunstibuss-ja-paabeli-torn,"GALERII | I Land Soundil põlesid ära viikingilaev, kunstibuss ja Paabeli torn","Kunstnikud tõid vaatajateni kaks samaaegselt eksisteerivat maailma, ühelt poolt loodusrahvaste rituaalid, mis on sama vanad kui inimkond, ning teisalt kaasaegse kunsti. Mitu päeva kestev protsess kaotas piird unelma ja reaalsuse, kunsti ja meelelahutuse, esinejate ja pealtvaatajate vahel.
Festivali avapäeval ehitatud ja puhastusrituaali käigus põletatud viikingilaev rääkis eestlaste ja saarlaste ajaloolisest identiteedist, mille kinnituseks tuleks tänapäeval leida inimlikumad väärtused kui ühisosa vägistajate ja barbaritega.
Teise päeva atraktsiooniks oli Non Grata kahekorruseline mobiilne kunstibussi lava, mis sõitis leegitsedes läbi kogu festivaliala ja avas uksed lõpp-peatuses, tehnikat ja loodust sünteesivas Tehnoobias, ebamaiste olendite, helide ja tegevuste muinasjutulises maailmas.
I land Soundi kulminatsiooniks oli Paabeli torni kujulise tuelskulptuuri põletamine, mis sümboliseeris maailma algusesse tagasijõudmist, võimalust uuestisündimiseks ja restardiks.
Non Grata tiimi kuulus 30 inimest, sealhulgas ka väliseestlasi, hollandlasi ja ühendriiklasi."
"16.09.2017, 00:05",lp,https://epl.delfi.ee/artikkel/79475268/trendikas-lehtkapsas,Trendikas lehtkapsas,"Trendikat kapsateisendit (ingliskeelse nimetusega kale) on poodides aina rohkem saada, samuti on lehtkapsas koha sisse võtnud restoranide menüüdes.
Lehtkapsas on kõige suurema toiteväärtusega kapsateisend – valge peakapsaga võrreldes on selle kalorsus ligi kolm korda suurem. Selles leidub rohkelt mineraalaineid ja vitamiine, eriti aga karotiini. Rikkalikult on ka foolhapet, K- ja C-vitamiini, mineraalidest kaltsiumit, kaaliumi, fosforit ja rauda. Peamiselt veest (u 84%) koosnevas lehtkapsas on 4% valku, mis on bioloogiliselt suure väärtusega. Lehtkapsast soovitatakse süüa diabeeti põdevatel või kolesterooliga kimpus olevatel inimestel. Osa selles taimes leiduvaid ühendeid olevat vähivastase toimega.
Lehtkapsas (acephala) kuulub koos lill-, spargel-, roos- ja teiste kapsastega kapsa (Brassica oleracea) teisendite hulka, kuigi välimuselt sarnaneb see kõige rohkem metsikute kapsaliikidega. Käharate lehtedega taime kasvatatakse nii köögivilja kui ka ilutaimena. Tegemist on hilissügisese ja talvise köögiviljaga, mille maitse on kõige parem madala temperatuuriga, kui tärklis lehtedes suhkruks muutub.
Kuna maitse poolest jääb lehtkapsas teistest kapsateisenditest maha, on selle valmistamiseks vaja rasva. Mõrkjat mekki saab pisut mahendada ka sidrunimahlaga, samuti maitseainetega. Siiski ei pruugi lehtkapsas kõigile inimestele meeldivaks muutuda.
Ka ma ise pidin taime spetsiifilise mekiga harjuma ja olen alles viimastel aastatel hakanud lehtkapsast ohtralt kasutama. Siin on mõned ideed kuulsa lehtkapsa kodustamiseks. 
Lehtkapsakrõpsud
Ühe ahjuplaaditäie jaoks võta paar peotäit lehtkapsast (u 100 g). Kuna varred on puised ja vajavad pikemat küpsemist, rebi lehed varte küljest lahti. Haki või rebi need väiksemateks tükkideks, laota ühe kihina küpsetuspaberiga kaetud ahjuplaadile, raputa peale soola ja pihusta või nirista meelepärast õli.
Röstitud küüslaugu ja lehtkapsa hummus
Kui valmistad hummuse kannmikseriga, siis aseta kõige alla vedelik, et mikser korralikult tööle hakkaks, ning veendu enne aparaadi võimsuses ja töökindluses. Kannmikserit kasutades võid tahini asemel kasutada seesamiseemneid (u 3 sl), kuid sel juhul lisa kindlasti ka vähemalt 2 sl õli.
Kui kasutad tavalisi kikerherneid, siis aseta 130 g kikerherneid külma vette ja lase vähemalt 12 tundi seista. Kurna ja keeda pehmeks (kulub 35–45 minutit). Nõruta ja lase jahtuda. Kui kasutad värsket küüslauku, siis keera küüslauguküüned fooliumisse ja küpseta ahjus 200 kraadi juures pehmeks (kulub u 20 minutit). Lase jahtuda ja eemalda koor. Musta küüslaugu saad võtta otse pakist.
Kukeseenepirukas kartuli- kaerapõhjal
Lehtkapsavarsi saab kasutada näiteks (püree)suppides ja hautistes. Varred võib ka soolvees pehmeks keeta (kulub ligi 10 minutit) ja seejärel hakkida omleti, salati, piruka või muu toidu sisse. Üks võimalus on lõigata varred u 1 cm pikkusteks tükkideks ja praadida madalal kuumusel või sees pehmeks (ära pruunista). Võis pehmeks praetud varred võib soovi korral näiteks kukeseenepirukale lisada.
Põhi
Tükelda või ja kartulid, aseta kõik koostisosad (v.a vesi) köögikombaini ja töötle ühtlaseks tainaks. Vajaduse korral lisa vett. Taina saab teha ka käsitsi. Selleks sega kuiv-
ained omavahel, lisa kahvliga purustatud kartulid ja tükeldatud või ning töötle kas noaga hakkides või sõrmedega ühtlaseks tainaks.
Täidis
Haki sibul ja küüslauk peeneks. Prae sibul pannil madalal kuumusel klaasjaks (kulub u 8 minutit), lisa tükeldatud küüslauguküüs ja prae veel minut. Lisa puhastatud kukeseened (suuremad lõika väiksemateks tükkideks) ja prae, kuni vedelik on aurustunud. Lisa võid, maitsesta soola ja pipraga ning kuumuta veel mõni minut. Kui soovid, lisa ka tükeldatud ja võis pehmeks praetud lehtkapsavarred."
"13.06.2017, 00:05",sport,https://epl.delfi.ee/artikkel/78536485/mida-teeb-vorkpallikoondis-kopsaka-preemiarahaga,Mida teeb võrkpallikoondis kopsaka preemiarahaga?,"Erinevalt valiksarjadest on võrkpalli Maailmaliigas võimalik raha teenida, seda ka kolmandas divisjonis, kus pallib Eesti. Põhiturniiri kolmanda koha eest said Sinilõvid 13 280 USA dollarit ja nädalavahetusel Mehhikos peetaval finaalturniiril tuleb lisa. Võitja paneb tasku 60 000, teine tiim 50 000, kolmas 40 000 ja neljas 30 000 dollarit.
Seega minimaalselt 43 280 dollarit on juba olemas. Kas raha läheb mängijatele preemiaks või on alaliit sunnitud kasutama seda kulude katteks? „Suurem osa jagatakse pallurite ja võistkonna taustaliikmete vahel,” kinnitas alaliidu peasekretär Helen Veermäe, kes soovitas boonusraha kõrvalt tähelepanu juhtida ka kulutustele.
Maailmaliigas osalemise tasu on 40 000 eurot, kodune turniir läks maksma 70 000 (sh tiimide majutus, toitlustus ja Eesti-sisene transport), peale selle kulutused ettevalmistusele. Maailmaliiga kogueelarve on 200 000 eurot.
Mehhikosse sõidab Eestist 22-liikmeline delegatsioon. Kohapealsed kulutused katavad võõrustajad, kuid lennupiletite eest tuleb maksta umbes 25 000 euro suurune summa. „Ega üllatusi ei ole meie jaoks olnud. Oleme kogu aeg olnud võimalikest kulutustest teadlikud,” sõnas Veermäe, tõdedes, et alaliidu eelarve on erakordselt võistlustiheda suve tõttu pingeline. Võrkpalliliidu eelarve on tänavu 1,4 miljonit eurot.
Mehhikosse Leóni sõidab sama koosseis, mis esindas Eestit läinud nädalavahetusel Kalevi spordihallis. Sidemängijad Kert ja Andres Toobal, diagonaalründajad Oliver Venno ja Renee Teppan, nurgamehed Robert Täht, Andrus Raadik, Kristo Kollo ja Rauno Tamme, keskblokeerijad Ardo Kreek, Andri Aganits, Timo Tammemaa ja Mart Naaber ning liberod Rait Rikberg ja Denis Losnikov.
Eesti kohtub laupäeval poolfinaalis Mehhikoga, mis sai alagrupiturniiril kahe võidu ja nelja kaotusega üheksanda koha. Maailma edetabelis 19. kohal asuv Mehhiko sai Rio de Janeiro olümpial 11. koha, kahel viimasel MM-finaalturniiril on teenitud 13. ja 17. koht. Teises poolfinaalis kohtuvad põhiturniiri võitja Saksamaa ja Hispaania.
Kas Eesti taotleb MM-i lisavalikturniiri?
Võrkpalli MM-valiksarja kolmanda ringi mängud peetakse juulis kas Eestis või Belgias.
Eesti sai kodus peetud teise ringi turniiril Venemaa järel teise koha ja pääses lisavalikturniirile, kus mängitakse välja viimane MM-pilet. Eesti alaliit esitas abipalve kultuuriministeeriumi kaudu valitsusele: kui vastus on positiivne, oleme valmis turniiri korraldama, negatiivse otsuse korral ei ole 120 000–130 000 eurot kuskilt võtta. Kindlasti soovib kodusaalis pidada mänge Belgia. Kui kandidaate on rohkem kui üks, võetakse loosi."
"18.09.2020, 00:05",lp,https://epl.delfi.ee/artikkel/91068059/terviseameti-endine-juht-merike-jurilo-minu-viga-oli-see-et-me-ei-kiidelnud-tehtud-tooga,"Terviseameti endine juht Merike Jürilo: minu viga oli see, et me ei kiidelnud tehtud tööga","Kui Merike Jüriloga (51) kohtumist kokku lepime, ei jää meil kuidagi sõelale ühtki kohvikut. Jõuan juba kahtlustada, et koroonajuhtumite arvu hoogsa kasvu tõttu pelgab terviseameti eksjuht siseruumides juttu ajada, kui otsustame lõpuks Kadrioru pargis jalutamise kasuks. Park on iga-aastase valgusfestivali puhuks eriti lille löödud, kuigi ürituse on linnavõim vahetult enne toimumist ära keelanud kui koroonaohtliku. Ilmateade lubab 20-kraadist sooja ja ehk sellepärast on Jürilo suviselt valges ja kerges riietuses, see toob hästi esile tema pika ja saleda kogu, mida saadab hea parfüümi hõng.
Jürilo oli terviseameti juht kevadel kõige kriitilisemal ajal, kuid sama kriitiline tema juhitöö vastu oli valitsus, kes sundis teda juulis lahkumisavaldust kirjutama.
Tööelust olen puhanud. Isiklikus plaanis käisin tarkusekuule kohaselt juhtimiskonverentsil, olen lapsi kooliasjades toetanud – üle hulga aja sain seda rahulikult teha. Erakordne september.
Väiksem tütar läks 4. klassi, keskmine 10. klassi ja kõige vanem on oma koolitee lõpetanud.
Olen töötanud avalikus sektoris kaua, alates 1999. aastast. Enamiku sellest ajast olen väga palju tööd teinud. Väga palju! Lastega kodus olemised on olnud väga üürikesed pausid. Enamik töötatud ajast on olnud hästi põnev. Ma pole kordagi mõelnud, et olen ametis võimu või raha pärast. Mind juhina motiveerib võimalus midagi inimeste heaks ära teha.
Minu minek ei tee haiget võimu või positsiooni kaotamise pärast. Pigem kripeldab juhina, et meil jäid mingid protsessid pooleli, mida olnuks vaja lõpetada organisatsiooni arengu seisukohalt, ja teiseks – kriisi ajal meeskonda maha ei jäeta. Seda lihtsalt ei tehta.
Kriisi ajal meeskonda maha ei jäeta. Seda lihtsalt ei tehta.
See otsus oli ebamõistlik. Väga ebamõistlik nii riigi, meeskonna kui ka ühiskonna vaates.
Terviseameti analüütiline epidemioloogiline kompetents on endiselt väga õhuke. Kui ma juhina tagasi vaatan, oleks pidanud need muudatused, mis puudutavad nakkusseire põhimõtteid, kiiremini tegema.
Kui ma 2017. aastal terviseametisse läksin, oli teravamaid probleeme. Polnud korralikku meeskonda ega süsteemi.
Esimesed kolm kuud terviseametis olid põnevad, aga neljandaks kuuks oli mind tabanud totaalne ahastus – see, mille eest leidsin, ei vastanud minu visioonile nüüdisaegsest organisatsioonist ja avalikust sektorist. Julgen öelda, et terviseametis oli suur seisak.
Jaanuaris-veebruaris jäi puudu epidemioloogilisest tarkusest. Õnneks oli kriisiüksuse juht Martin Kadai, kel olid varasemast töökogemusest väga head epidemioloogilised teadmised, ta hakkas vedama kaht liini, mis on mõistagi raske.
Terviseametis panime 2018. aastal kriisistruktuuri paika, tollal olime meie ja meie partnerid seisukohal, et see toimib. Tegelikkuses selgus millalgi, et partnerid ei loe piisavalt tähelepanelikult seda, mis kirjutatakse. Vahetult laua taga jõuab sõnum paremini kohale.
Kolmandaks oleks juhi vaatenurgast pidanud ellu viima selle, mida ministrile pakkusin, kui poliitiline koostööd segav müra läks suureks – et saame kokku ja räägime asjad selgeks valitsuse liikmetega: silmast silma, südamest südamesse, ausalt. Mingil põhjusel ei peetud seda vajalikuks.
Tagantjärele tarkus on alati kõige parem. Siis oli nii, et terviseametilt üldjuhul ka muus olukorras keegi ei küsinud, kas võib mingit üritust teha või mitte. Terviseametil puudus kogemus ürituse keelaja või lubaja rollist.
Samal ajal tagantjärele vaadates kipub nii olema, et neid, kes panevad midagi must valgel kirja, on lihtne süüdi mõista, aga nende hõlma, kes midagi otse ei ütle, ei saa keegi hakata. Süüdistust ei tohi kallata inimeste kaela, kes tol ajal neid otsuseid tegid, aga alati saab soovituse sõnastada jõulisemalt. Kuigi me ei keela ega luba, siis me võime tungivalt mitte soovitada.
Neid, kes panevad midagi must valgel kirja, on lihtne süüdi mõista, aga nende hõlma, kes midagi otse ei ütle, ei saa keegi hakata.
Võib-olla kui oleks tungivamalt soovitatud, oleks ehk üritus ära jäetud. Aga ehk poleks ära jäetud samal ajal toimunud veinifestivali. Ühiskondlik või kõigi osaliste valvsus ei olnud tol ajal loomulikult pooltki nii terav, kui see on praegu.
Väga õige otsus oli, et juba jaanuaris, kui poliitikas ega rahvusvahelisel tasandil koroonateemat veel pildis ei olnud, jälgisime terviseametis hoolega olukorda. Püüdsime mõista, mis toimub ja milleks me peaksime valmis olema. Praegu räägitakse, et proovide võtmine on äärmiselt oluline turvatunnet loov meede. Terviseameti labor oli jaanuaris teinud ettevalmistustööd, et olla analüüsimiseks valmis. Olime veebruari lõpus analüüsimiseks valmis, kui meil veel polnud nakatunuid. Me ei jäänud sellega hiljaks, ka maskidega hakkasime varakult tegelema.
Leidsime esimesena Sillamäelt üles FFP2 maskide tootja, mille kohta haiglad küll ütlesid, et nemad neid mähkmeid ette ei pane. Tegelikult olime millalgi olukorras, kus nende kasutusele võtmine oli reaalne lahendus. Hiljem räägiti Sillamäe tehasega juba valitsuse tasandil läbi, aga esimesed sammud olid terviseameti tehtud.
Olen üldjuhul pigem kriitiline kui positiivne, alati saab kõiki asju paremini teha. Aga läks hästi, et meeskonda, kes pingelises olukorras pidi tegutsema, õnnestus koos hoida. Alati on inimesel võimalus öelda: „Kõik, ma enam ei tee, mu tööaeg on ammu lõhki, ma olen nii palju sõimata saanud, ma homsest ei tule!” Aga õnnestus seda õhkkonda hoida nii, et inimesed tulid ja tegid oma ööajast.
Kõik, mida teed, hõika turuplatsil kõva häälega välja. Seda me ei teinud, sest see tundus jabur. On ju normaalne, et töö on tehtud, miks sellega kiitlema peaks. Aga selgus, et igast sellisest sammust ja tegevusest tuleb palju rääkida.
Selle kohta ma pole jõudnud süvaanalüüsi teha. Inimesed käituvad kriisis väga erinevalt. Mina pole olemuselt süüdistaja tüüp. Aga igal osalisel tuleb peeglisse vaadata. Kuressaare kohta pean ütlema, et haiglajuhid, ravijuht on praegu ehk natuke ehmunud, et see kõik läks nii. Seda nad kindlasti ei tahtnud inimlikult ega professionaalselt.
See on huvitav olukord, sest tervishoiusektoris on küsitud, miks ma tagasi astusin, mingit vajadust ega põhjust ei olnud. Kuressaare – see, mis seal kriisi ajal juhtus, oli ilmselt olukord, mis väljus kohaliku tasandi jaoks nende võimete piirest. Terviseametis polnudki võimalik hoomata, et kui viirus levis Saaremaal hoolekandeasutustesse, tekkis kiiresti olukord, kus hoolekandes töötajad olid ise haigeks jäänud, tekkisid ellujäämisküsimused.
Jaanuaris-veebruaris ei teadnud me midagi Rootsi mudelist, see on üsna vägivaldne väide. Me ei suhtunud nii, et see on mingi suvaline viirus. Epidemioloogid olid oma varasemale kogemusele tuginedes ühel meelel, et tegu pole eriti ohtliku nakkushaigusega, seega meetmed ei pidanud olema sama ranged kui teadaoleva väga ohtliku nakkushaiguse puhul.
Meil oli jaanuarist kevadeni kolm suurt eesmärki, mis tähendab, et meie esialgu valitud strateegia oli õige: piirkondliku leviku piiramine, elanikkonna teadlikkus ja tervishoiu valmisolek saada hakkama haigestunute hulgaga. Need kolm asja olid silme ees ja Rootsi mudelist ei teadnud me midagi.
Küll võin öelda, et kui tuli esimene haigestumine Tallinna koolis, oli terviseameti seisukoht, et eraldada tuleb lähikontaktsed konkreetses klassis, vajaduse korral paralleelklass, kool kaheks ööpäevaks kinni, korralik süvapuhastus ja kool võib jätkuda. Me ei olnud seda meelt, et kool tõesti kinni panna.
Hooldekodudes olid piirangud juba enne valitsuse otsust. Viiruse levik näitas nii Itaalias kui ka Hiinas, et väga suureks probleemiks saab, kui viirus levib tervishoius – nõrga immuunsusega inimesed ja arstid. Ühed võivad surra ja arstid jäävad haigestudes koju, mistõttu tekib topeltprobleeme. Teine koht olid hooldekodud, kus olime juba piiranguid soovitanud. Sinna jäävad ka põhjendused, miks otsustasime plaanilist ravi piirata, mille eest oleme saanud riielda. Aga kui maske oli jäänud nädala varu ja polnud kindlust nende saabumise kohta, siis oli ainuke võimalus pakkuda inimestele haiglas abi juhul, kui arst saab end kaitsta nakatumise eest. Seega saime kokku hoida iga päev tervishoius kuluvaid maske. Kevadel olime teises olukorras kui praegu, maske polnud piisavalt hooldekodudes ega tervishoius.
Saan erisuguseid kõnesid. On neid, kes küsivad, kuidas läheb ja kas inimesetunne on juba tagasi tulnud. On neid, kes küsivad nõu, kuidas oma ettevõttes või asutuses tööd korraldada praegusel ajal.
Mina ei ole ekspert. Sageli on nii, et inimesed ei vaja tingimata süvaeksperdi nõu, vaid nad tahavad kellelegi peegeldada oma mõtteid, neid tuleb kuulata, kaasa mõelda, konsulteerida.
Ma ei ole koroonaspetsialist. Minu ülesanne on olnud organisatsiooni juhtida. Viimase aja infost on enim huvi pakkunud, kas võib tõsi olla, et mingil määral avaldab viirus juba nõrgemat mõju. Mind huvitavad lootustandvad uudised. Jälgin vaktsiini loomise kulgu ja tagasilöögid teevad kurvaks.
Jälgin, kas kasvab hospitaliseerimine, sest see on märk, et kasvab surve tervishoiusüsteemile.
Viimase aja infost on enim huvi pakkunud, kas võib tõsi olla, et mingil määral avaldab viirus juba nõrgemat mõju.
Kuigi kevadine kriis raputas maailma ja ühiskonda päris kõvasti, näitab elu, et inimesed unustavad üsna kiiresti. Oma ämmagi pealt näen, et kuigi ta kuulub riskirühma, tahab ta väga poodi minna ja unustab käsi pesta. Meie kohus on seda meelde tuletada. Sama kohus on ka riigi tasandil – kuigi see kõlab ilmselgelt, tuleb seda kogu aeg meelde tuletada.
Lapsed on olnud äärmiselt tublid. 3. klassi laps pidi peaaegu üksi hakkama saama oma õppetööga. Keskmine lõpetas põhikooli viitega täiesti iseseisvalt. Meie pere lapsed läksid heameelega kaasa integreeritud õppevormiga, et mingi aja oled koduõppel, mingi aja koolis. Kindlasti oli põhikooli lõpetajale raske, et jäid ära ekskursioonid ja lõpupeod.
Lapsevanemana ütlen, et teadmiste omandamise kvaliteet pideva iseseisva õppimisega võib kannatada. Kui vähegi võimalik, pooldaksin mitte katkestada kooliskäimist, vaid püüda leida uusi lahendusi õppetööks.
Ma olen olnud oma avaliku sektori karjääri jooksul väga kaua siseturvalisuse valdkonnas, näiteks ID-kaardi juurutamise juures, mis oli väga põnev aeg. Olen kolme asutuse ühendamise projektis vastutanud, et klientidele pakutavad teenused ei katkeks. Terviseametisse läksin ka sellepärast, et see oli seotud turvatunde, ennetusega. Mind kindlasti motiveerib tegevus, millel näen suurt eesmärki. Kus hakkab olema minu järgmine väljund, ei tea.
Ei. Miks, ma seda ei oska öelda – minu jaoks on hästi oluline, et mu töö teeb mind uhkeks.
Ma pole sedasorti inimene, kellele meeldib hoida oma kohta või keda motiveerib võim või positsioon. Mind motiveerib väärtuse loomine. Mulle meeldib olla meeskonnas, kus on vajalik sünergia ja tahe teha päris asju. Ning näha ka tulemusi.
Mulle meeldib tegutseda, mõelda, mind inspireerivad targad inimesed. Tarkus on äärmiselt oluline.
Lähen koju. Meie väiksem tüdruk väänas eile koolis jala välja ja on täna kodus, lubasin ruttu naasta. Minu kodus oldud aeg on näidanud, et lapsed vajavad vanemaid, sellepärast olen puhkepausi nautinud.
Mul on väga ilus aed, kus mulle meeldib olla. Olen lugenud. Just lõpetasin Herta Mülleri „Südamelooma”, mille kinkis noor kolleeg. Raamat räägib Ceaușescu-aegsest Rumeeniast, raske raamat. Et ta mulle lahkudes selle kinkis, oli märgiline, ja sõnad, mis ta sisse kirjutas, olid sellised, et... Kui mina suutsin juhina toetada noort andekat inimest tema arengus, on juba hästi läinud.
Praegu naudin tegevusi, milleks pole olnud ammu aega. Kui teen tööd, teen südamega, mis tähendab pikki tööpäevi, aga nii on enamikul tippjuhtidel.
Pere on olnud hästi toetav, nad tunnevad mind ja teavad minu väärtusi, nad ei kahelnud hetkekski. Eks kommentaariumides tekkinud küsimusi, aga noored oskavad ise analüüsida. Ühel õhtul tuli keskmine laps ja kallistas. Ütles, et tahab olla samasugune naine nagu mina.
Vanemad elasid ka kaasa, eks nemad ole juba harjunud, et Merike võtab ette. Nad on üle elanud minu langevarjuhüpped, Kilimanjaro vallutuse, palju muid asju. Siin ei olnud minu elu ohus. Vahel küll mamma [mehe ema] ütles, et tema doktoritest sõprade arvates lähevad minu silmaalused aina sinisemaks ja nad kardavad, et äkki ma ei taba ära hetke, kui katki lähen.
Kõik on olnud väga toetavad. Nagu elus ikka – maailm ei ole mustvalge, küllap elu kuidagi edasi läheb."
"10.08.2020, 00:05",arileht,https://epl.delfi.ee/artikkel/90670257/nordecon-laks-merko-ehitusest-mooda-kriis-pole-ehituses-veel-kaugeltki-kaes,Nordecon läks Merko Ehitusest mööda. Kriis pole ehituses veel kaugeltki käes,"Läinud neljapäeval avaldasid teineteist justkui üle trumbates tugevaid teise kvartali tulemusi ehitusettevõtted Merko Ehitus ja Nordecon. Kuna Merko Ehituse käive vähenes teises kvartalis mullusega võrreldes 5%, 73,9 miljoni euroni, vupsas käivet kasvatanud Nordecon Merko Ehitusest käibe poolest mööda. Nordeconi käibeks kujunes 81,9 miljonit eurot.
Nordeconi kasum enam kui kahekordistus ja jõudis 2,1 miljoni euroni. Merko koondkasumi emaettevõtte osa kasvas 272% – 6,2 miljoni euroni.
Nordeconi juht Gerd Müller ütles, et ta pole jälginud, kas Nordeconi käive on ka varem Merko Ehituse omast suurem olnud.
„Ma ei mäleta küll, et Nordeconi käive oleks Merko Ehituse omast suurem olnud, kuid mis tähtsust sel ees olemisel on?” küsis ta.
Suurem konkurents võimaldab kasumit kergitada
Ehitusettevõtete tulemused paistavad seni igati tugevad, eriti kasumlikkuse poolest, mis ületas ootusi mõlemal juhul. Tundub, et praegu on peatöövõtjatele üpris soodne aeg. Ühelt poolt pole käimasolevate projektide rahastamise või tähtaegade puhul märgata mingeid suuri tagasilööke. See võimaldab suurtel peatöövõtjatel jätkata n-ö vana rasva peal ehk lõpetada juba sõlmitud lepingud.
Samal ajal on ehituse kogumaht siiski vähenenud ja alltöövõtjate vaheline konkurents teravneb, mis omakorda võimaldab peatöövõtjatel alltöövõtu hindu langetada ja oma kasumit kergitada. Tõenäoliselt jõuab kriis ehitusse teatava viitajaga ja seetõttu oleme lähema aasta-paari suhtes üpris ettevaatlikud. Kui suuremate projektide arv väheneb, tiheneb ka konkurents peatöövõtjate vahel. Nad on sunnitud hindu langetama, kui tahavad säilitada mingit mõistlikku lepingute mahu taset. Seetõttu jälgime tähelepanelikult lepinguportfellide dünaamikat, aga ka võimalikke probleeme suuremate tellijatega.
Ehitusettevõtete tulemusi vaadates ning koroonakriisi ja kehtestatud piiranguid meenutades võib nüüd küsida: kus see kriis siin on?
„Tulemused olid ootuspärased. Ootame ikka kriisi ära,” ütles Nordeconi juhatuse esimees Gerd Müller ja soovitas neile tulemustele erilist tähelepanu mitte pöörata. „Ehituses on see aasta veel hea tänu varasemate tellimuste täitmisele, kriis tuleb tuleval aastal ja ehk 2022. aastal algab mingisugune paranemine.”
Kriis tuleb tuleval aastal ja 2022. aastal algab ehk mingisugune paranemine.
Kui vaadata seda, mis juhtus aastail 2008–2010, siis kulus päris palju aega, enne kui kriis ehitusse jõudis, märkis Müller. „Kriisi ilmingute alguses otsisime välja palju eelmise kriisi graafikuid ja numbreid, vaatasime ja võrdlesime neid,” lausus ta.
Ehitusse jõudis eelmine kriis päris suure nihkega. Sel ajal, kui Eesti SKP põhja kukkus, elas ehitus veel päris hästi. SKP oli juba aasta aega uuesti kasvanud, kui ehitus alles põhja jõudis. Intertsus on hästi suur. Kui tööpuudus jõudis kõrgeimale tasemele, siis oli ehituse olukord veel täiesti hea.
„Ehitame praegu valdavalt COVID-19 eelseid asju, seetõttu pole mõju veel kohale jõudnud,” rääkis Müller. „Ega me aknast välja vaadates vist väga ei adu, mis maailmas toimub. Seal ei ole ju kriis COVID-i ega majanduse mõttes kuidagi leevenenudki. Ma olen kindel, et ehitusse tuleb sügav langus, me lihtsalt pole veel seal.”
Ega me aknast välja vaadates vist väga ei adu, mis maailmas toimub.
Eelmine kriis väljendus selles, et ärimaht oli väiksem. Esimese ilminguna hakkab see sööma kasumimarginaali ja praegustes arvudes ei ole seda näha. Eesti ehitusturu maht oli mullu lihtsustatult öeldes kolm miljardit eurot ehk miljardi eest taristuehitust ja kahe miljardi eest hooneid. Viimases on riigi osakaal pisut üle 20% ehk umbes 400 miljonit eurot. 1,6 miljardit eurot tuleb erasektorist.
„Olen ka mõelnud: kui kaugele me purjetame selle riigikapitalismiga?”
„Olen ka mõelnud: kui kaugele me purjetame selle riigikapitalismiga?” lausus ta. „Riigieelarvest läheb enamik raha millegi ülalpidamiseks ehk on sihtotstarbeline. Sealt mingeid tohutuid investeeringuid teha ei saa. Kui riik suudab hoida investeeringute taset, siis on see väga suureks abiks. Kui suudab raha juurde panna, siis see on juba unistuste täitumine.”
Praegu seisavad üllatavalt vähesed ehitusobjektid, sest rahastust oli ka paremal ajal keeruline saada. Kui objekt on juba poole peal, siis on igal juhul mõistlikum see valmis ehitada.
Porto Franco seismajäämine oleks eelkõige hoop arendajale. Eelmise kriisi ajal seisid meil poolikud ehitised viis-kuus aastat, meenutas Müller. Loomulikult on siis turul tööd vähem.
„Hoolimata teise kvartali positiivsetest tulemustest näeme, et pandeemiast tingitud mõjud hakkavad järk-järgult üha tugevamini jõudma ka ehitus- ja kinnisvarasektorisse, mistõttu teise poolaasta ja 2021. aasta turuarengute väljavaated liiguvad pigem negatiivses suunas,” märkis Merko Ehituse juhatuse esimees Andres Trink börsiteates. „Ettevõtted on viinud ellu kulude kokkuhoiu meetmeid, et tagada efektiivne ja paindlik tegutsemine kriisi ajal ja kriisi järel. Turgu tervikuna on toetanud ka pankade senine reageerimine nii maksepuhkuste võimaldamisele kui ka laiemalt rahastamise kättesaadavusele.”"
"19.12.2014, 03:32",arileht,https://epl.delfi.ee/artikkel/70397335/kas-alexela-grupp-otsib-oma-toppama-jaanud-lng-projektile-uut-omanikku,Kas Alexela Grupp otsib oma toppama jäänud LNG-projektile uut omanikku?,"
Ärilehele on vihjatud, et Alexela üritab oma LNG-projektile leida uusi kosilasi. Ka Alexela Grupi suuromanik Heiti Hääl rääkis juba Äripäeva konverentsil „Äriplaan 2015”, et LNG-terminali projekt on olnud nende jaoks väga keeruline ja poliitiline. „Oleks me 2008. aastal teadnud, et see kujuneb nii poliitiliseks, siis poleks me sellega iialgi pihta hakanud,” nentis Hääl septembrikuisel konverentsil. Ta seadis toona kahtluse alla ka poliitilise arvamuse, et LNG-terminalist on olulisem gaasitoru Soomega. Hääle sõnul tagab tegeliku tarnekindluse alternatiivi ikkagi vedelgaasi Eestisse toomine.

Alexela jaoks ei muutnud olukorda palju paremaks – et mitte öelda, et see muutis seisu veel märksa segasemaks – ka peaminister Taavi Rõivase ja Soome peaministri Alexander Stubbi novembrilõpu kohtumine, kus lepiti justkui kokku Soome suuremas LNG-terminalis ja Eesti väiksemas terminalis. Kuhu aga Eesti terminal peaks tulema, ei ole kellelgi veel aimu.  Tänavu 21. oktoobril kogunes Paldiskis Tallinna Sadama nõukogu. Sel nõukogu istungil osales ka Heiti Hääl. Ta ütles, et osales seal enda initsiatiivil ja tutvustas pooleliolevat LNG-terminali projekti. Projekti ligikaudu 6–7 miljonit eurot investeerinud Alexela tahaks selle ehitada teatavasti Paldiskisse.
Tallinna Sadama nõukogu võttis info teadmiseks, kuid see oli ka kõik. Sadama nõukogu esimees, reformierakondlane Remo Holsmer rääkis, et kuna riigifirmal käib Alexelaga ses linnas asuvas sadamas niikuinii pidev koostöö, siis oli kohtumine loomulik. „Mulle ei jäänud muljet, et nad tahaksid sellest projektist väljuda,” ütles Holsmer. Ühtlasi on selge, et ka Tallinna Sadama võimalik LNG-terminal, mis peaks justkui Muugale kerkima, ei saa samuti veel järgmisel aastal tuult tiibadesse."
"09.03.2021, 12:30",arvamus,https://epl.delfi.ee/artikkel/92788243/graafikud-indrek-saul-uletasime-asja-kriisi-harja-ehk-valitsus-tormas-suuski-ostma-alles-siis-kui-ilm-soojenema-hakkas,"GRAAFIKUD | Indrek Saul: ületasime äsja kriisi harja. Ehk valitsus tormas suuski ostma alles siis, kui ilm soojenema hakkas","Valitsus otsustas riigi lukku keerata. See on nii kurblooline, kuidas liiga hilja reageeritakse. Panen siia kolm infograafikut: kaks tükki on minu omad, kolmas on Tartu ülikooli seireuuring, mis kutsub testima juhuvalimi ja hindab selle pealt epideemia kulgu.
Seireuuring näitab, et nakkusohtlike inimeste arv oli kõige suurem kaks kuud tagasi. Kaks kuud. Ajal, kui sümptomitepõhine testimine andis umbes 600 nakatunut päevas. Sealt edasi näitab seire, et nakkusohtlike inimest arv on järjekindlalt vähenenud. Viie nädalal viis korda. Uute nakatunute arv püsis sellel ajal stabiilne.
Küsimused kriisikomisjonile, terviseametile ja Tartu ülikoolile: Kuidas on see võimalik, et testimine näitab epideemia kohta ühte ja seireuuring kvalitatiivselt teist? Testimise andmete kohaselt ei tohiks nakkusohtlike inimeste arv kuidagi väheneda, kui keskmine uute nakatunute arv on sama. Kindlasti mitte kolm korda.
Nüüd lukkupaneku ajastusest.
Seireuuring ütleb, et epideemia taganeb. Nakatunute arvu dünaamika näitab, et eelmisel nädalal hakkas epideemia kasv pidurduma. Seda on näha nii nädala dünaamikast (eelmise nädala sinine tulp on madalam kui üle-eelmise nädala oma) kui päevade dünaamikast (pühapäevane nakatumiste arv on esimesest korda viimase kahe nädala jooksul alla jooksva keskmise).
See kõneleb sellest, et kehtivad piirangud on lõpuks tööle hakanud. Ja nüüd lajatatakse kogu majandus lukku. See on umbes sama tark tegu, kui piloodi katapulteerumine hetk peale seda, kui lennuk uuesti juhitavaks muutus.
Andmed näitavad, et suure tõenäosusega me just läbisime kriisi haripunkti. Aasta tagasi oli see 1. aprillil, praeguste andmete kohaselt 5. märtsil.
Masendav analüütilise võimekuse puudumine ja vigane otsustamine. Kõrvaltvaatajana näen, et kriisikomisjonis on puudu n-ö peaanalüütik, kes suudaks luureandmeid tervikuna tõlgendada ja sealt pealt strateegilisi käike soovitada. Umbes sama, kui ettevõttes ei suudeta süva-analüüsida pakkumiste võitude ja kaotuste põhjuseid, et aru saada, kus on tegu kehva müügimehega ja kus ettevõtte kehva konkurentsivõimega.
Mis seal ikka, käitumisökonoomika ennustab, et ega otsustajad oma vigu ei tunnista (meelekindluse heidutus). Ansipile läks see omal ajal peaministri koha maksma, ega praegune valitsus targem pole.Seakisa ka ilmselt ei aita.
Hea uudis on see, et 11,4% elanikkonnast on immuunsed (nii haiguse kui vaktsiini toimel) ja olen lugenud analüüsi, mis sedastab, et 20% juures hakkab epideemia pidurduma ilma oluliste piirangutetagi. Nii et veel üks fakt, mis kõneleb lukkupaneku vastu.
Katsume siis püsida rõõmsad ja terved!"
"03.09.2018, 07:12",sport,https://epl.delfi.ee/artikkel/83540047/tuline-raudteederbi-jai-viiki-voitlus-laheb-edasi,Tuline „raudteederbi” jäi viiki. Võitlus läheb edasi!,"Tallinna „raudteederbi” ehk Nõmme Kalju ja FC Flora jalgpallilahingu otsustavamad sündmused Hiiu staadionil leidsid aset esimesel poolajal. Selgelt domineerivalt alustanud väljaku peremehed kasutasid initsiatiivi ära 12. minutil, mil trahvikasti paremast servast tulnud Andrij Markovitši tsenderduse lükkas õlaga väravasse Robert Kirss. Flora leidis vastuse 32. minutil oma tänavusest leivanumbrist ehk kiirrünnakust, mille lõpetas peaväravaga Maksim Gussev.
„Teadsime, et Kalju alustab tuliselt ning kui me esimese surve üle elame, hakkavad ka meil võimalused tekkima. Paraku lõid nad meile sellest survest värava, aga õnneks suutsime ka ennast koguda ja viigistada,” lausus Flora peatreener Jürgen Henn.
Teisel poolajal kummagi värava all häid võimalusi ei tekkinud. Mida rohkem kell mängu lõpu poole tiksus, seda enam tundus, et mõlemad meeskonnad tegelevad tagala kindlustamisega.
Kalju ainsa värava löönud Robert Kirss tunnistas, et viik valmistab liiderklubile siiski pettumuse: „Riietusruumis oli meeste nägudelt näha, et kõik tahtsid võita. Oleks kolm punkti ära võtnud, oleks väike puhver viimasteks mängudeks sees, aga pole hullu. Lähme ise võiduka lõpuni!”
Pürg kasvataja vastu
Eilne mäng oli eriti emotsionaalne Flora kaitsja Henrik Pürgi jaoks, kes mängis oma kunagise koduklubi vastu, kust ta suvel väikse tüliga lahkus. Ta tunnistas, et tahtmine end vanadele kamraadidele tõestada oli suur. „Tahtmist oli palju. Läksin väga julgelt ja võitluslikult igasse olukorda sisse. Tahtsin võita, mitte pingele alla jääda,” sõnas Pürg, kellele Kalju fännid olid „tervituseks” valmistanud ka erilise sõnumiga plakati: „Kasvatasime sinust parema inimese! Alustuseks lööd noa oma kasvatajale selga!”
Pürg tõdes, et märkas seda soojendusel silmanurgast, aga verest välja ei löönud. „Ei tekitanud suuremaid emotsioone. Sõud peab ju saama!” muigas ta hoopis.
Tabelis viik suurt ei muutnud. Kalju viiepunktiline edu säilis, kuid Floral on veel üks mäng Pärnu Vaprusega varuks. Viimane omavaheline mäng peetakse 7. oktoobril Lillekülas, kuid mõlemal on veel vaja mängida kõikide meeskondadega, sealhulgas Levadiaga.
TULEMUS
Nõmme Kalju – FC Flora 1:1 (1:1)
Väravad: 12. Kirss – 32. Gussev
Pealtvaajaid: 1144
Tabel: 1. Kalju 64 punkti, 2. Flora 59, 3. Levadia 56, 4. Trans 45, 5. Tammeka 38, 6. Paide 36, 7. Kalev 22, 8. Tulevik 17, 9. Kuressaare 14, 10. Vaprus 10."
"01.04.2016, 15:42",arileht,https://epl.delfi.ee/artikkel/74119085/avies-keeldus-dokumente-kohale-toimetanud-kullerit-kontorisse-laskmast,Avies keeldus dokumente kohale toimetanud kullerit kontorisse laskmast,"""Allan Soll on otsusest teadlik [Soll väitis meedias, et otsus tuli talle täieliku üllatusena - toim.], me näitasime talle dokumente siinsamas laua taga. Küll aga tema käitumine konstruktiivsele koostööle kaasa ei aita,"" nentis Telve.
""Üritasime Sollile dokumenti korduvalt kätte anda, saatsime ka DHL-i kulleri talle dokumenti viima. Kulleril kulus esiteks tükk aega, et üldse Aviese kontorisse sisse saada ning kuigi seal oli ligi 10-15 inimest, teatati kullerile, et neil pole ettevõttes ühtegi inimest, kes dokumenti vastu võtta saaks. See peaks olema hea tõestus, kuivõrd konstruktiivne meie koostöö praegu on,"" muigas Telve.
„Ohutus on lennuameti prioriteet ja meie ülesanne on ära hoida võimalikke katastroofilisi tagajärgi,"" rõhutas Telve. „Meie jaoks viimane piisk Aviese käitumises oligi lennuameti ettekirjutuste täitmata jätmine."""
"21.10.2019, 00:05",kultuur,https://epl.delfi.ee/artikkel/87806779/keegi-ei-taha-et-kaaslased-naeksid-sudames-pakitsevat-hirmu,"Keegi ei taha, et kaaslased näeksid südames pakitsevat hirmu","Ühe perekonna pealtnäha tavaline lugu ühes tavalises maamõisas. Sugulased, sõbrad, kaaslased. Külalised. Inimhingede pundar, mis on segamini ja ootab harutamist.
Rakvere teatri „Onu Vanjas” toodi lavale ühtpidi argine, isegi igavavõitu päevast päeva korduv toimetuste jada, teisalt segased hingeelud, mis hoolsalt teiste eest peidus, et mitte harjumuspärasust pea peale pöörata.
Keegi ei taha, et kaaslased näeksid südames pakitsevat hirmu, üksindust, lootusetust… kriisi. Etteruttavalt võib öelda, et küsimused ja lootused jäidki vastamata, kõik otsad endiselt traagelniitidena lahti. Kas otsida ja mõtiskleda või halada ja haletseda?
Publiku maamõisa jõudmist toetas Irina Marjapuu loodud lihtne ja selgepiiriline kujundus, mille meeldivaim element oli horisonte lähemale ja kaugemale nihutav kasetukk.
Samuti sobitus sellega veidi prantslaslik muusikaline kujundus, mis vaatajad samuti vajalikku meeleollu viis.
Meeldivat koosmängu pakkus Jaune Kimmeli (Sonja) ja Velvo Väli (Mihhail Lvovitši) algupäraselt veidi ootamatu kooslus. Väli tugi paistis Kimmelis laval esile toovat julgemad tasandid ja värvingud.
Helgi Annasti Marina oli episoodides armsalt koomiline ja helge, soe tugisammas mitte ainult tegelastele, vaid ka publikule.
Samuti pakkus erilist vaatajarõõmu taas Tarmo Tagamets, kelle Ilja Iljitš („või siis… vahvel!”) tõi esile peamised naerupahvakud ja pakkus oma ekstsentrilise karakteriga mõnusat vaheldust domineerivale murekoormale, raskele ängile.
Meeldejäävaimaks stseeniks kujunes vabaduseihast ja ootustest nõrguv üdini naiselik tantsustseen Ülle Lichtfeldti ja Jaune Kimmeli vahel, mis rõhutas naiselikkuse eri aspekte, kompas arhetüüpe ja oli kuidagi äratundmiseni ürgne. Otsekui ühe naise kaks poolust ja mõõtu. Kahjuks vaid liiglühikeseks jääv ja kaduvikku vajuv oli see põgusalt kõrvalt kogetud hetk…
Kuid – kes on see onu Vanja? See kuju, kes peaks väidetavalt meil kõigil olemas olema. Hannes Kaljujärve Vanja polnud kujunenud põduraks ja kiduraks, vinduvaks, nagu Tšehhov võinuks ta luua. Tas oli näha tervist, indu, elujõudu, tahet, lootustki. Lootust armastuseks, ehk kord veel… Ent pigem pääses meieni saalis tahtmatu ja kontrolliväline haprus, isegi õrnus. Mingisugune lapselik kergus ja süütus läbisegi üksilduse ja selle valuga, kasvuvalu ja kaotusvaluga. Otsekui raamatunäide, kuidas võiks või saaks… ent milleni ei küündi, isegi kui kõigest väest küünitada. Ja see vastuolu viiski Vanja servale. Täiesti iseenda maailma veerekese pääle.
Ometi jäi tükki vaadates taustale mängima ikkagi tunne, et ehkki eraldiseisvalt olid tugevad nii episoodid, trupi koosmäng kui ka näitlejatöö, ei loonud need omavahel kandvat ja tugevat tervikut. Tõsi, tükk on veel noor ja vajab ehk sissemängimist, samuti võis kohutada laialt üle saali hõljuv mälestus 40 aasta tagusest onu Vanjast.
Anton Tšehhov „Onu Vanja”
Lavastaja Eili Neuhaus
Kunstnik Irina Marjapuu
Valgus Arne Maasi
Tõlkija Ernst Raudsepp
Osades Ülle Lichtfeldt, Jaune Kimmel, Helgi Annast, Laura Baumverk, Hannes Kaljujärv, Velvo Väli, Toomas Suuman, Tarmo Tagamets
Esietendus 4. oktoobril 2019 Rakvere teatri suures saalis"
"21.05.2018, 00:05",kultuur,https://epl.delfi.ee/artikkel/82156947/hirvepargi-trepp-soo-tanav-tallinna-tuupi-maja-kutioru-eeslitall-mis-teeb-neist-norgad-monumendid,"Hirvepargi trepp, Soo tänav, Tallinna tüüpi maja, Kütioru eeslitall. Mis teeb neist nõrgad monumendid?","Selle nädala lõpul avatakse 16. Veneetsia arhitektuuribiennaalil Eesti paviljoni näitus „Nõrk Monument”, mis võtab koha sisse kunagise Santa Maria Ausiliatrice kirikus. Kuraatoriteks eestlased Laura Linsi ja Roland Reemaa ning tšehh Tadeáš Říha.
Õigupoolest mõjub arhitektuuribiennaal oma suurema venna, Veneetsia kunstibiennaali kõrval poisikesena. Kunstibiennaali peeti eelmisel aastal 57. korda, sellest välja kasvanud arhitektuuribiennaal on alles järjekorranumbriga 16. Varem pigem arhitektide ja arhitektuuri kajastajate keskne biennaal kogub üha laiemat publikut. Märgiks püüdlustest on seegi, et varem kolm kuud kestnud üritus on praegu kasvanud kuue kuu pikkuseks. Biennaalil jagatakse küll auhindu, ent säilinud on algne mõte – olla esmajoones ideede vahetamise, mitte riikidevahelise võistluse pärast.
Ent Eesti seekordse paviljoni idee sai alguse hoopis… eeslitallist. Täpsemalt, Leonhard Lapini projektist sõber Valdur Ohaka eesli jaoks. Eesel oli päris, sõber ka, ent Kütiorgu plaanitud tall jäi vaid paberile. Samuti nagu vene konstruktivisti Vladimir Tatlini III Internatsionaali monument. Just kriitikaks viimasele projekteeris Lapin eeslitalli ja nimetas selle Antiinternatsionaali monumendiks. „See lippidest-lappidest koosnev peakontor eeslile ongi meie mõistes nõrk monument,” räägib Reemaa.
Oksüümoronina kõlava nõrga monumendi kontseptsioonini jõuti sõbra Tadeáš Říha koolitööd arutades, kus viimane „nõrga mõtte” terminist kirjutas. „Nõrkus tähendab siin positiivset. Tuleb olla nupukas, leida eri strateegiaid soovitud tulemuse saamiseks. Alati ei pea võitlema, et olla tugeval positsioonil. Meie vastandamegi monumenti ja nõrkust, sest monument on tavaliselt see, mis on ühemõtteline, tugev ja lajatav,” selgitab Linsi tausta, millelt tulenes mõte Lapini eeslitall valmis ehitada.
Ühel hetkel otsustati, et see ei ole piisav moodus oma ideed selgitada, ehkki vastanduvate energiate idee on näituse lõppversioonis jätkuvalt olemas. Mõtet kannab ka Eesti paviljoni ruum, kunagine Santa Maria Ausiliatrice kirik. „Otsisime üsna spetsiifilist, tugeva hierarhiaga, kuid mõnusa auraga ruumi. Eesmärk oli leida laetud ruum, mille puhul oleks külastajal juba sisse astudes ootused, millega saaksime mängima hakata. Asukoht on eraldi biennaali põhialade Arsenale ja Giardini vahel, aga on vastupidi neile tasuta ligipääsetav. Kirikuruum, kus on alles ka altar, on tänasel päeval hoopis barokse sisuga kooliruum,” kirjeldab Reemaa. „See on ümberkaudsete majadega orgaaniliselt kokku kasvanud. Sissepääs kirikusse on ühe kortermaja alt. Seega on tegemist korraliku Veneetsia puslega ja see teebki ruumi võluvaks,” täiendab Linsi.
Ülesanne oli mõelda, kuidas muuta näitus atraktiivseks sadade teiste seas. „Arhitektuurinäitustega on keeruline, sest sageli jäävad need isegi arhitektidele igavaks,” nendib Linsi. Kui miski on juba ehitatud, siis sageli on üheks võimaluseks seda lihtsalt postritel näidata või tekstimassiiviga kirjeldada, ent see pole külastajale teab mis põnev.
Nii otsisid korduvalt Veneetsia arhitektuuribinnaali külastaja pilguga näinud arhitektid moodust kõnetada inimesi mitmel tasandil. „Väga oluline on esimene pilk näitusele. See peab olema midagi, mis veenab külastajat korrakski ringi vaatama, sest näitusi on tohutult. Vaade meie põhilisele installatsioonile avaneb sisseastumise hetkel. Sisuliselt on see üks suur sein ja põrand,” ütleb Linsi. Nimelt on ruumi marmorpõrand kaetud Eestile tüüpilise siksakilise servaga unikiviga, sein jääb aga abstraktseks raskepäraseks objektiks. „Võib-olla on see monumendi alus, võib-olla ongi monument. Oleme külastaja eest ära peitnud tema esmase ootuse näha kirikusse astudes altarit,” ütleb Linsi.
Teiseks tasandiks on seina taga asuv näitus nõrkadest monumentidest, mille hulka kuuluvad nelja projekti maketid: Lapini Kütioru eeslitall, Tallinna tüüpi maja trepikoda, Hirvepargi trepid ja detail Soo tänavast. Esimesest oli juba juttu, põgusalt ka teistest.
Reemaa meenutab, et Tallinna tüüpi maja oli esialgu õigupoolest funktsionaalne lahendus linna kasvamiseks. „Ühel hetkel sätestati reegel, et tuleohutuse tõttu peab majadel olema kas üks kivist või kaks puidust trepikoda. Üks trepikoda oli aga arendajatele soodsam.” Nii said kokku elaniku kaitsmine (mida tihedam linn, seda tavalisemad olid tulekahjud) ja strateegilised lahendused raha säästmiseks. Tallinn sai selle tulemusena omapärase hubase mulje.
1936. aastal projekteeritud ja ehitatud Hirvepargi trepp on inimeste teadvuses märgilise väärtuse saanud 1987. aasta Hirvepargi miitingust, kus nõuti Molotov-Ribbentropi pakti avalikustamist. „Sel hetkel said need trepid justkui ideaalseks lavaks, kus kõnesid peeti,” selgitab Linsi. See näitlikustab ka üht nende projekti väidet: Eestis ei ole tekkinud kindlat monumenditraditsiooni. „See on osaliselt seotud sellega, et võim on üsna tihti vahetunud, seega pole kuigi palju traditsioonilisi monumente, mis oleksid linnaruumi püsima jäänud.”
Oma lemmiknäiteks Eesti äraspidisest monumenditüpoloogiast nimetavad arhitektid 1910. aastal Heinaturule püsti pandud Peeter I monumenti. Laura Linsi ütleb, et ilmselt tehti see ajal, kus keisririik tundis, et on vaja end kehtestada: „Heinaturg sillutati ja nimetati ümber Peetri platsiks. 12 aastat hiljem võeti monument maha, aga sillutis jäi. Siit meie küsimus – kust lõpeb monument ja algab tänavakivi?”
Soo tänav on omamoodi pretsedent, mille puhul olid projektiga seotud ka linnaosa elanikud. Kalamaja aktivistid said n-ö õigel ajal jala ukse vahele, kaherealine autotee muutus üherealiseks, jalakäijad said rohkem ruumi, lisati rattatee, tänavavalgustus mõeldi korralikult läbi ning kokkuvõttes oli see üsna erakordne juhtum, kus ühe tänava ehitus jõudis ka ajakirjandusse.
Sellised teemad jõuavad Linsi ja Reemaa sõnul lõpuks ikka ja jälle küsimuseni langetatud äärekivist. Otseses mõttes. „See on näide justkui väikesest asjast, mis võib muuta ruumi tähendust, sest langetatud äärekivita muutub ruum keeruliseks kohaks ratastoolis või lapsekäruga inimesele,” toob Linsi näite. Reemaa meenutab seepeale, kuidas nad kunagi Hollandis elades täheldasid tänavapildis palju ratastoole. Esimene mõte oli, et Eestis küll nii palju ratastooliinimesi pole, ent selgushetk järgnes kiiresti. „Saime aru, et see on linnaruumis tehtud strateegiline otsus. Ratastoolis inimesi pole rohkem, vaid nad saavad olla väljas, sest seal on langetatud äärekivid, on rattateed.”
Monument võiks justkui sümboliseerida kollektiivseid huvisid, ent ei tee seda alati. Eesti arhitektid otsivadki Veneetsia arhitektuuribiennaalil seda kohta, kus kollektiivsus või poliitilisus võiks paremini välja tulla ja sageli ei ole see peidus mitte traditsioonilistes monumentides, vaid just avalikku ruumi puudutavates küsimustes. „Tahame avada diskussiooni. Me ei jõua vastusteni, kas traditsiooniline monument on hea või halb. Mine tea, mõnikord töötab see näiteks maamärgina. Näituse mõte on ärgitada edasi mõtlema. Küsimus on selles, kus arhitektuur saab olla tähendusrikas või poliitiline,” sõnab Linsi.
NÕRK MONUMENT
Eesti arhitektuurikeskus esindab Eestit näitusega „Nõrk monument” 16. rahvusvahelisel arhitektuuribiennaalil La Biennale di Venezia (avatud 26. maist 25. novembrini 2018). Biennaali kureerivad Yvonne Farrell ja Shelley McNamara peateemaga „Freespace”. Eesti paviljoni avamine Veneetsias kunagises Santa Maria Ausiliatrice kirikus toimub 25. mail ja sellega tähistatakse ühtlasi Eesti Vabariigi 100. sünnipäeva.
RAAMAT
Paralleelselt näitusega ilmub raamat „Nõrk monument – pjedestaalialused arhitektuurid”, mille on toimetanud paviljoni kuraatorid. Raamat sisaldab kirjutisi Tom Avermaetelt, Eik Hermannilt, Toomas Paaverilt, Klaus Platzgummerilt ja Margrethe Troensegaardilt. Raamatu annab välja Šveitsi arhitektuuri- ja disainikirjastus Park Books.
Raamatus esitletakse eklektilist kollektsiooni arhitektuursetest projektidest maalide, isiklike fotode ja jooniste ning Eesti muuseumitest ja Euroopa arhiividest kogutud filmikaadrite ja arhiivimaterjalide kaudu. Raamat koosneb viiest peatükist: Vare, Tühimik, Telling, Alus ja Peavari."
"19.06.2017, 00:05",uudised,https://epl.delfi.ee/artikkel/78600032/konkureerivat-nimekirja-ratase-kinnitusel-ei-tule,Konkureerivat nimekirja Ratase kinnitusel ei tule,"Keskerakonnast tuleb esile üha rohkem märke plaanist luua kohalikeks valimisteks parteist eraldi nimekiri. Peaminister Jüri Ratas aga kinnitas, et erakond läheb valimistele tugeva programmi ja nimekirjaga.
Õhus olevatele kahtlustele lisas hoogu just erakonna esimees Ratas ise, kes vihjas laupäeval partei volikogu ees Tallinna esinumbreid tutvustades, et Euroopa Parlamendi saadik Yana Toom ei pruugi Põhja-Tallinna esinumbrina kandideerida. Toom ütles eile, et hetkel on nii nagu Ratas on öelnud.
Eesti Päevalehele kinnitas Ratas eile, et konkureerivat nimekirja ei tule. „Keegi pole mulle öelnud, et nad loovad eraldi nimekirja. Oudekki Loone on öelnud, et tahab kandideerida Antslas.” Ka Toom kinnitas, et tema teada parteiga konkureerivat valimisliitu pole plaanis luua.
Kuid Loone möönis, et kohalikeks valimisteks eraldi nimekirja loomine on siiski kõne all olnud. „Eks me arutame just seda, kuidas saavutada parim tulemus Tallinna elaniku jaoks. Kuidas me saavutame selle, et vähendada bürokraatiat või et Tallinn oleks reaalselt ka roheline pealinn ja kaasaks inimesi, mitte ei laseks neil telkida ümber puu,” vihjas Loone Haabersti ristmikul maharaiumist ootavale hõberemmelgale, mille juures on laagris puukaitsjad.
Küsimusele, kas tema hinnangul oleks Tallinna elanike huve parem ellu viia keskpartei nimekirjas või eraldiseisvalt, vastas ta, et lõppude lõpuks on valimisnimekiri tehniline. „Küsimus on selles, kuidas garanteerida, et linnavolikogu kujuneb niisuguseks, mis tõepoolest teeb Tallinnast inimsõbraliku linna, kus me kuulame üksteist, kus reaalselt tehakse koostööd. Meie kõige suurem huvi on see, et Tallinna inimesed saaksid veelgi parema linna. Tegelikult on Tallinnas palju head tehtud – selles me üldse ei kahtle –, näiteks tasuta ühistransport.”
Loone sõnul tahavad nad kindlad olla, et linnavolikogusse saavad inimesed, kes tõesti soovivad teha Tallinnast linna, mis on eelkõige elanike jaoks. Ta lükkas ümber kartused, et eraldi nimekirja loomisega võivad kaasneda ootamatud tagajärjed, näiteks veel suurem vastandumine erakonna sees või hoopis lõhenemine. „Seda ma kindlasti ei näe, keegi ei taha Keskerakonnast ära minna, mitte keegi. Lihtsalt küsimus kohalikul tasandil. Keskerakonnal on ennegi olnud eraldi nimekirju. See pole suur uudis. Selliseid asju aeg-ajalt arutatakse. Ikka enne valimisi käivad erinevad mõtted peast läbi ja see teeb erakonda tugevemaks, mitte nõrgemaks. See tähendab, et meie elanikud näevad, millised on viisid ja võimalused, et Tallinn saaks veel paremaks kohaks, kus elada,” lausus Loone.
Ivanova ja Toomiga ühte leeri kuuluv Keskerakonna riigikogu fraktsiooni liige Peeter Ernits ütles, et luges Keskerakonnaga konkureeriva nimekirja loomisest ajalehest ega oska aidata. „Aga kui lehes on midagi kirjutatud, siis kunagi ei tea. Endise ajakirjanikuna ma tean väga hästi, et see, mis kirjas on, ei pruugi olla tõsi või on osaliselt tõde.”
Ivanova teeb reklaami
Eraldi nimekirja kuuldustele andis hoogu seegi, et hiljuti ilmusid veebi ja linnaruumi riigikogu keskfraktsiooni liikme Olga Ivanova valimisreklaamid, mis olid küll Keskerakonna värvides, kuid ilma logota.
Ivanova põhjendas, et tegemist on noorpoliitikute toetamisega ja logoga veebikülg võis erakonna büroo hinnangul jätta mulje, nagu oleks tegemist erakonna enda veebilehega, ja seetõttu võeti logod maha.
Ta kinnitas, et Tallinnas pole praegu kavas luua Keskerakonnaga konkureerivat valimisliitu."
"19.02.2019, 00:05",kultuur,https://epl.delfi.ee/artikkel/85350145/berlinale-kuldkaru-palvis-film-rahvuslikust-identiteedist,Berlinale Kuldkaru pälvis film rahvuslikust identiteedist,"Tänavuse Berlinale parima filmi Kuldkaru pälvis Iisraeli-Prantsusmaa-Saksamaa koostööfilm „Sünonüümid” („Synonymes”), mis räägib rahvuslikust identiteedist. Filmi režissöör Nadav Lapid sõnas auhinda vastu võttes, et film võib nii Iisraelis kui ka Prantsusmaal skandaali tekitada, kuna mängib mõlema rahvuse stereotüüpidega (militaristlik-patriotistlik Iisraeli macho-mees vs. Pariisi moetundlik, intellektuaalne ja seksuaalselt ambivalentne dändi), kuid kokkuvõttes pühitseb siiski mõlemat riiki ja rahvust. Ometi on raske uskuda, et Iisraelis võiks film rahvale väga meelt mööda olla, sest see näitab riigi militaarset mentaliteeti negatiivses valguses.
Filmi peaosas teeb jõulise ja meeldejääva debüüdi Tom Mercier, kes mängib Yoavi, endist Iisreali sõdurit, kes põgeneb Pariisi ning püüab oma identiteedi ja rahvuse maha jätta. Yoav keeldub heebrea keelt rääkimast ka siis, kui talle helistab isa või kui tööl seda vaja läheb. Ta jalutab ringi, heebrea-prantsuse sõnaraamat käes, ning pomiseb õpitud uusi sõnu. Kuid nagu sellistes filmides ikka, ei lähe kõik libedalt. Film algab stseeniga, kus Yoav saabub Pariisi, uhkesse, kuid täiesti tühja korterisse. Miks tal selle korteri võtmed on, jääb meile teadmata nagu ka konkreetne põhjus, miks ta kodumaalt lahkus. Samal ajal kui mees dušši all käib, varastatakse tema magamiskott ja riided ehk kogu maine vara. Ta jookseb paljalt mööda trepikoda, koputades ustele, et keegi teda aitaks, kuid ükski uks ei avane. Seega naaseb ta vannituppa ja vedeleb seal sooja vee all, kuni seda jätkub. Hommikul siseneb avatud korterisse paarike – Emile (Quentin Dolmaire) ja Caroline (Louise Chevillotte) – ning nad leiavad külmunud mehe. Intellektuaalidest prantslased otsustavad teda aidata. Emile kui tüüpiline rahamuredeta pariislane riietab Yoavi oma rõivastesse, andes neid talle kaasagi, kuna tal on rõivaid enda sõnul liigagi palju. Yoav saab ka sada eurot. Nüüd sobib Yoav oma uue stiilise kollase mantliga juba palju paremini Pariisi tänavatele.
„Sünonüümid” on ka omajagu isiklik film ja põhineb režissööri enda kogemusel, sest nagu peategelanegi kolis ta Iisraelist Pariisi ning keeldus seal oma emakeelt kõnelemast. Teos ei keskendu siiski niivõrd pagulasteemale, kuivõrd vaatleb rahvuslikkuse ja identiteedi küsimust ning teeb seda ootamatult kulgeva filmiloo kaudu, mis hülgab tavapäraste pagulasfilmide mudeli.
Film paneb mõtlema nii rahvuslikele stereotüüpidele, võõrandumisele ja isolatsioonile kui ka identiteedi muutmise võimalikkusele. Teisalt sellelegi, mis peab ühes riigis viltu olema, et see tekitab nii radikaalse reaktsiooni nagu Yoavil – mitte ainult tungi põgeneda, vaid end sellest keelest ja riigist lahti lõigata. Nii õhkubki Yoavist lausa meeleheitlikku soovi olla keegi muu, kuid väga paljuski on ta terve filmi üks uitav eksinud hing, kes kokkuvõttes ei suuda end oma juurtest ega päritolust lahti murda. Film on täis huvitavaid nüansse, näiteks kahe riigi hümnide võrdlus või Yoavi kinnisidee vanakreeka mütoloogilise tegelase Trooja valitseja Hektori loo kohta. Samal ajal kahtlustan, et väga paljuski võib film ka ärritada ja vaataja vastupidavuse proovile panna.
„Sünonüümid” on klassikalises mõttes seosetu, hüpates ühest olukorrast teise ilma tugeva selgroo, suurte dramaatiliste sündmusteta või järk-järgult lõpplahenduse suunas progresseeruva struktuurita. Seega mõjub linateos heitlikuna: kohati tugeva laenguga ja siis jälle uitavalt tühi. Ka filmi lõpuakordis on koos nii mõjuv kujundlikkus kui ka antiklimaatilisus. Teisalt võib mõtiskleda, et ehk rõhutavad raskesti jälgitav, võõrastav stiil ja ebaühtlane rütm peategelase olukorda. Igatahes on film omanäoline vormikatsetus, mis suudab huvitavalt siduda rahvuslikkuse, assimileerumise ja keelega seotud teemad, isegi kui see ei pruugi olla kõige ladusam vaatamine.
Võib öelda, et paljusid võistlusprogrammis linastunud filme ühendasidki märksõnad „vormikatsetus” ja „raskesti vaadatav”. Pigem aeglaselt või isegi üliaeglaselt kulgevaid ja mõnel juhul ligi kolmetunniseid filme kandis tihti edasi suurepärane näitlejatöö. Hea näide on Hiina ühe lapse poliitika traagilistest tagajärgedest kõnelev „Di jiu tian chang”, mille peaosalisi premeeriti parima näitleja tiitliga. Peale Kuldkaru võidufilmi oli väga tuline ja jõuline kohalolu ka filmi „Systemsprenger” noorel näitlejannal Helena Zengelil. Linateos räägib üheksa-aastase tüdruku psühholoogilistest probleemidest ja sotsiaalsete struktuuride suutmatusest temaga toime tulla. Isegi võidufilmidest kõige klassikalisem, Ozoni dokudraama „Grâce à Dieu”, jutustas lugu mõneti ebatavaliselt, kulgedes sujuvalt eri tegelaste vahel ning lastes neil järgemööda lugu edasi kanda. Väga õigesse kohta läks ka kunstilise panuse eriauhind – operaator Rasmus Videbækile hingestatud pildikeele loomise eest filmis „Ut og stjæle hester”. Filmi maastikud oli suudetud tõeliselt elama panna, nii et need peegeldasid peategelase seisundit, tundeid ja sisemaailma ning muutusid tugevalt loojutustamise osaks.
2019 Berlinale laureaadid
Parim film: „Synonymes”, Nadav Lapid
Žürii eriauhind: „Grâce à Dieu”, François Ozon
Parim režissöör: Angela Schanelec, „Ich war zuhause, aber”
Alfred Baueri auhind: Nora Fingscheidt, „Systemsprenger”
Parima näitlejanna: Yong Mei, „Di jiu tian chang”
Parim näitleja: Wang Jingchun, „Di jiu tian chang”
Parim stsenaarium: „La paranza dei bambini”, Maurizio Braucci, Claudio Giovannesi ja Roberto Saviano
Eripreemia kunstilise panuse eest: „Ut og stjæle hester”, Rasmus Videbæk (kaameratöö eest)
Parim dokumentaalfilm: „Talking About Trees”, Suhaib Gasmelbari
Parim debüütfilm: „Oray”, Mehmet Akif Büyükatalay
Parim lühifilm: „Umbra”, Florian Fischer ja Johannes Krell"
"13.11.2018, 00:05",uudised,https://epl.delfi.ee/artikkel/84296013/mikser-ekre-pole-lasknud-randeraamistiku-teemaga-varjatult-toimetada,Mikser: EKRE pole lasknud ränderaamistiku teemaga varjatult toimetada,"Välispoliitika muutus suure käraga sisepoliitikaks: ühtäkki pole paljud rahul, et Eesti valitsus soovis toetada ÜRO poliitilist deklaratsiooni rände kohta. Välisminister leiab end tavatult nii opositsiooni kui ka koalitsioonikaaslaste tule alt. Praegu loodab ta kastanid neljapäeval veel tulest välja tuua.
On raske öelda, kas ja kes jättis selgitamata. Aga tõesti on olnud tegemist pika protsessiga, mis sai alguse 2016. aasta septembris, kui New Yorgis võeti vastu deklaratsioon, mis käsitleb nii rännet kui ka pagulust. Selle dokumendiga anti ÜRO-le ülesanne rääkida läbi ja leppida 2018. aasta jooksul kokku sellessamas ränderaamistikus.
Läbirääkimised lõpetati juulis. On tõsi, et mõned riigid taandasid end sellest protsessist üsna algusjärgus ja ütlesid, et ei soovi selles osaleda. EL-i riikidest ainsana Ungari. Ja see muutis ka aasta alguses võimatuks EL-i ühispositsioonilt läbirääkimise.
Asjaolu, et päris mitmes liikmesriigis on päris mitu kuud pärast läbirääkimiste lõppu tekkinud äkki selline suur sisepoliitiline mullistus, räägib sellest, et tegemist on erakordselt sensitiivse sisepoliitilise teemaga. Ilmselt on põhjus vähem juriidiline ja rohkem poliitiline.
Põhimõtteliselt ei väljunud juulis kokkulepitud tekst mingilgi määral neist parameetreist, millest lähtusime märtsis nii valitsuse aruteludel kui ka riigikogus. Me oleme valitsuse ja välisministeeriumi poolelt alati aruteludeks ja kõigile küsimustele vastamiseks valmis, kui neid tekib.
Võib-olla me ei suutnud seda ette näha, et hoolimata toonastest ülevaadetest ja muu hulgas sellest, et kalender oli kõigile teada, lendab see teema mitme poliitilise jõu jaoks ikkagi niivõrd radari alt läbi. See võib-olla oli üllatav. Oleks seda ette näinud, oleks olnud pisut proaktiivsem.
Aga üks mu eelkäija, kes on praegu opositsioonierakonnas, ütles, et tegelikult ei oleks tohtinud see protsess poliitikas või selle lähedal olijatele nähtamatuks jääda.
Ma isegi ütleksin, et erakond, kelle positsioonid on kõige diametraalsemalt minule vastanduvad, ehk EKRE, on seda küsimust riigikogu infotundides tõstatanud mitu korda ja küsinud selle kohta nii minult kui ka peaministrilt. See näitab, et seda protsessi pole sugugi toimetatud avalikkuse eest varjatult.
Tegelikult pole Eesti siin sugugi eripärane. Kui vaatame samu debatte mitmes Kesk- ja Ida-Euroopa riigis, siis on need vallandunud päris lõppjärgus, emotsionaalselt, poliitilisena.
Ei, kõige rohkem küsimusi on seotud dokumendi juriidilise sidususega.
Eesmärkide juriidiline sidusus on muidugi üks keeruline küsimus. Eesmärgid on põhimõtted. Teoreetiliselt saaksid olla siduvad mingid sammud, mis on mõeldud nende eesmärkide saavutamiseks. Aga ei, see poliitiline deklaratsioon ise ütleb nii preambulis kui ka 15. paragrahvis must valgel, et see pole õiguslikult siduv. Samuti öeldakse, et ei seata kahtluse alla riikide õigust oma poliitikat suveräänselt kujundada.
Äkki ja siiski pole tugev juriidiline argument. Küll on debati teema olnud rahvusvaheline pehme õigus, tavaõigus. Siin tuleb öelda, et loomulikult, kui väljendame toetust dokumendile ja eesmärkidele, siis kahtlemata nii me ise kui ka teised eeldavad, et lähtume neist põhimõtetest. Loomulikult ei ole kõik need 23 eesmärki Eesti-spetsiifilised. Rändel on palju eri tahke, aga ma julgen öelda, et need põhimõtted, mis puudutavad inimõigusi, diskrimineerimist, on põhimõtted, mida me oleme Eestis oma poliitikas seni pidevalt järginud ja järgime ka edaspidi. Olenemata sellest, kas väljendame toetust raamistikule või mitte.
See raamistik ei sätesta ühtegi kohustust avada oma piire ega takista vajaduse korral rangemat kontrolli. Kui julgeolekuvajadus peaks tingima tihedama kontrolli, nagu näeme isegi Schengeni ruumis, siis need põhimõtted säilivad ka pärast migratsiooniraamistiku heakskiitmist. Hirmud, mis räägivad, et me võtame endale kohustuse kontrollimatult migrante vastu võtta, tulenevad kas teadmatusest või on poliitiliselt motiveeritud.
Ma ei oleks tänasel päeval nii pessimistlik. Praegu puudub täisteadmine, et me saame Marrakechis sellele oma toetust avaldada, aga mina lähen neljapäeval valitsuskabinetti ettepanekuga seda toetada. Eks me näe, kuhu arutelud viivad.
Kindlasti on võimalik astuda mingeid samme, mis hirme maha võtavad. Leppes olevaid põhimõtteid on võimalik näiteks valitsuse protokollilises otsuses eraldi üle rõhutada…
Ei, juriidiliselt pole võimalik teha mingeid reservatsioone ja öelda, et kavatseme põhimõtteid reservatsioonidega järgida. Küll on võimalik eraldi üle rõhutada, et raamistik on juriidiliselt mittesiduv ega vähenda meie suveräänset õigust oma poliitikat kujundada.
Eks selle kohta, kui edukas oli see teema Ameerika valimistel, pole veel sugugi konsensust. Pilt on mitmetahuline.
Aga kindlasti on sellistel hirmudel oma mõju inimeste valimiseelistuste kujunemisele. Ma leian, et neid hirme ei tasuks poliitikutel õhutada. Aga eks teinekord see kiusatus võib siiski olla. Usun, et inimestel, kes on selle raamistiku vastu, on kindlasti erinevad motiivid. Me näeme ju ka, et kui valitsuses pole veel täielikku ühist arusaama, siis sama kehtib ka opositsiooni kohta. Kui kõrvutame viimastel päevadel suurimast opositsioonierakonnast saabunud sõnumeid, siis on seal seisukohti seinast seina.
See on teie ennustus. Eesti ei langeta selliseid otsuseid, lähtudes vajadusest kosida ühe või teise riigi häält. Me ei tee selle pärast, et jõuda julgeolekunõukogusse, ühtegi asja, mida peame Eestile ebavajalikuks või kahjulikuks.
Kui te küsite teistpidi, siis eks riigid kujundavad oma hääletuskäitumise väga mitme asja põhjal. Mõnel puhul on tegemist vastastikuste toetusavaldustega, mis on nootidega kinnitatud. Teistel puhkudel jälgitakse, kuidas üks või teine kandidaatriik on käitunud ühes või teises olulises küsimuses, olgu selleks ränne, kliimapoliitika, õigusriikluse temaatika. Kahtlemata ei saa välistada, et meie üks või teine otsus mõjutab ka eri riikide suhtumist meisse. Aga me kindlasti ei seo neid asju.
Mul puudub sellest 100%-line teadmine. Peale mainitud Ungari, Poola, Tšehhi ja Austria on teisteski riikides viimaste nädalate jooksul vallandunud sisepoliitiline mõttevahetus. Näiteks Slovakkias, Sloveenias, Horvaatias. Rumeenia puhul pole ma teadlik väga intensiivsest sisepoliitilisest debatist sel teemal, aga jään tõsikindla vastuse võlgu.
Tegemist ei ole rahvusvahelise lepinguga, mistõttu riigikogu seda ei ratifitseeri ega pea heaks kiitma. Tegemist pole ka Euroopa asjaga. Aga ma ütlen, et väliskomisjoni arutelu oli valdavalt väga konstruktiivne. Ütleksin, et veelahe ei jookse väga täpselt koalitsiooni-opositsiooni piiri mööda. Oli väga konstruktiivseid mõtteid ja ettepanekuid ka opositsioonist."
"26.01.2021, 00:05",valismaa,https://epl.delfi.ee/artikkel/92358227/trump-haub-kattemaksu-vabariiklastele-keda-peab-reeturiteks,"Trump haub kättemaksu vabariiklastele, keda peab reeturiteks","USA vabariiklaste Donald Trumpi juurdlust puudutavad erimeelsused tulid nädalavahetusel rohkem fookusse, samal ajal kui ekspresident kavandas kättemaksu väidetavatele reeturitele. Joe Bidenile kaotamise pärast ikka veel ärritunud Trump on vihjanud uue erakonna loomisele, mille nimeks võiks saada MAGA Partei (Make America Great Again Party) või Patriootide Partei. Osa vaatlejaid peab seda ähvardust taktikaks, mille eesmärk on hoida kõhklevaid senaatoreid enne veebruaris senatis algavat kohtuistungit kontrolli all.
Esindajatekoja demokraadid kavatsesid esmaspäeva õhtuks saata senatisse süüdistusakti. See sisaldab ainult üht süüdistust: mässuõhutamine, mis päädis 6. jaanuaril Kapitooliumil rahutustega, kus hukkus viis inimest, nende seas üks politseinik.
Washington Posti teatel veetis Trump nädalavahetuse oma Florida hotellis golfi mängides ja lähikondlastega arutades, kuidas paremini mõjujõudu säilitada ja talle vastu hakanud vabariiklasi ametist kõrvaldada. Ajalehe teatel on Trump öelnud, et tema ähvardus asutada uus partei mõjutab senaatoreid süüdimõistmise poolt mitte hääletama. Senatis süüdi mõistmine võib tähendada, et Trumpil ei lubata uuesti kandideerida.
Pühapäeval teatas New York Times Trumpi lähikonda kuuluvatele allikatele viidates, et ekspresident taganeb uue partei asutamise ähvardusest. Ajakirjanik Maggie Habermani teatel juhiti Trumpi tähelepanu asjaolule, et uue erakonna asutamine ei lähe kokku tema teise ähvardusega hakata oma vana partei eelvalimisi mõjutama.
Trumpi süüdi mõistmiseks peaks poolt hääletama kõik 50 demokraati ja 17 vabariiklasest senaatorit.
Trump on sihikule võtnud esindajatekoja vabariiklaste tähtsuselt kolmanda liikme Liz Cheney, Georgia kuberneri Brian Kempi ja teisigi poliitikuid, kes pole tema valeväiteid valimisvõltsingu kohta toetanud või on teda süüdistanud Kapitooliumi rahutuste õhutamises.
Pühapäeval tülitsesid vabariiklaste liidrid avalikult Trumpi süüdistuse ja partei tuleviku üle. Utah’ senaator, endine presidendikandidaat ja Trumpi kriitik Mitt Romney oli ainuke vabariiklasest senaator, kes mulluse protsessi käigus presidendi süüdi mõistmise poolt hääletas. Nüüd ütles ta, et Trump on järjekindlalt püüdnud valimisi korrumpeerida. „Ta ässitas rahvahulga üles ja julgustas neid Kapitooliumile marssima, samal ajal kui kongress täitis oma põhiseaduslikku kohustust ja kinnitas valimistulemusi,” sõnas Romney CNN-ile. „Need on väga tõsised süüdistused. President pole seni saanud end nende vastu kaitsta. Tal on õigus saada ära kuulatud, kuid on tähtis, et me täidaksime tavapärase kohtupidamise reegleid ja jõuaksime lahenduseni.”
Romney sõnul ei lähe ametist lahkunud presidendi üle kongressis kohtu pidamine põhiseadusega vastuollu. „Minu arvates annavad esitatud süüdistused ja see, mida me nägime, ehk mässuõhutamine kokku kuriteo koosseisu,” kinnitas ta. „Vastasel juhul – mis siis üldse annaks?”
Romney lisas siiski, et ei poolda Trumpi valimisvõltsingu väiteid toetanud ja valimistulemust vaidlustanud senaatorite Ted Cruzi ja Josh Hawley karistamist. „Arvan, et ajalugu annab oma hinnangu neile, kes jätkavad [Trumpi] alustatud valede levitamist,” märkis ta. „Samuti annavad sellele hinnangu kohalikud valijad. Ma ei arva, et senat peaks siin sekkuma.”
Trumpi süüdi mõistmise poolt hääletab seekord eeldatavasti teisigi vabariiklasi, nende seas Lisa Murkowski (Alaska), Susan Collins (Maine) ja Ben Sasse (Nebraska). Ent partei on sügavalt lõhenenud. Süüdimõistmiseks peaks poolt hääletama kõik 50 demokraati ja 17 vabariiklasest senaatorit. Pole selge, kas need hääled saadakse kokku, ehkki senati vabariiklaste juht Mitch McConnell on öelnud, et Trump söötis rahvahulgale valesid.
Esitatud süüdistused ja mässuõhutamine annavad kokku kuriteo koosseisu.
New York Timesi teatel usub Trump nüüd, et praegu on süüdimõistmise poolt vähem senaatoreid, kui olnuks vahetult pärast 6. jaanuari sündmusi.
Florida senaatori Marco Rubio arvates on kohtuprotsess rumal ja kahjulik. „Meie riigis juba käib tulekahju. Nüüd nagu võetaks hulk bensiini ja valataks tulle,” sõnas ta pühapäeval Fox Newsile. „Vaatame minevikku ja võtame näiteks Richard Nixoni, kes soovitas kuritegusid ja rikkumisi. Arvan, et tagantjärele on kõik nõus, et president Fordi otsus talle armu anda aitas riigil edasi liikuda. Arvan, et toimuv on riigile väga kahjulik. See ainult õhutab konflikti ja teeb edusammude saavutamise veelgi raskemaks.”
Texase senaator John Cornyn ähvardas kättemaksuga. „Kui ekspresidentide kongressis süüdistamine ja kohtu alla andmine on hea mõte, siis mis saab demokraatide ekspresidentidest, kui vabariiklased 2022. aastal enamuse saavad?” kirjutas ta Twitteris. „Mõelge järele ja tehke nii, nagu on riigile kasulikum.”
Biden tühistab Trumpi korraldusi
Esimese ametinädala jooksul on president Joe Biden andnud välja üle 30 seadluse ja käskkirja, millest suure osa eesmärk on tühistada Trumpi samalaadseid korraldusi. Kolmapäeval käskis ta peatada USA ÜRO terviseorganisatsioonist välja astumise ja alustada Pariisi kliimaleppega liitumist. Samuti andis Biden korralduse lõpetada Kanada-USA naftajuhtme Keystone XL ehitamine ja tühistas nn moslemikeelu, millega piirati seitsme riigi kodanike võimalusi USA-sse siseneda. Ühe värskema sammuna allkirjastas ta suunise, mis kohustab föderaalvalitsust eelistama riigihangetel USA tooteid ja teenuseosutajaid.
Lõuna-Dakota senaator Mike Rounds arvas, et protsess on vastuolus USA põhiseadusega. „Seal öeldakse konkreetselt, et kongress saab süüdistuse esitada presidendile, aga ei öelda, et süüdistada saab ka kedagi, kes ametis ei ole,” ütles ta NBC-le. „Nii et see on minu arust vaieldav. Aga praegu on teisi asju, millega peaksime tegelema. Bideni administratsioon tahaks oma valitsusliikmeid võimalikult kiiresti ametisse nimetada ja paljud vabariiklased tahavad sedasama. Peaksime andma uuele presidendile võimaluse oma kabinet kokku panna ja teha seda nii kiiresti kui võimalik.”
Vabariiklaste ühtsust on aina vähem näha. Laupäeval toimunud hääletusel otsustasid Arizona vabariiklased noomida kunagise senaatori ja presidendikandidaadi John McCaini leske Cindy McCaini ja veel kaht tuntud parteiliiget, kes on Trumpiga vastuollu läinud. Trump toetas otsust kohe. Samuti tunnustas ta osariigi parteiharu juhti Kelli Wardi, kelle eestvedamisel noomitus välja anti ja kes hiljuti võitis napilt uuesti sisevalimised. Washington Posti teatel helistas Trump Wardile, et talle oma täielikku toetust kinnitada.
© Guardian News & Media 2021"
"04.01.2016, 12:43",valismaa,https://www.delfi.ee/artikkel/73343987/video-rootsi-ja-taani-vahel-oresundi-sillal-hakati-reisijate-passe-kontrollima,VIDEO: Rootsi ja Taani vahel Öresundi sillal hakati reisijate passe kontrollima,"Kokku on Kopenhaageni Kastrupi lennuvälja raudteejaamas passe kontrollimas 150 töötajat. Uute reeglite järgi peavad reisijad rongist väljuma, läbima kontrollpunktid ja siis uuesti rongi peale minema, kui tahavad edasi Rootsi sõita. Kellel kehtivat isikutunnistust ei ole, edasi ei saa, vahendab The Local.
Need meetmed on mõeldud dokumentideta põgenike Rootsist eemal hoidmiseks.
Reisijaid hoiatati enam kui pooletunniste viivituste eest tipptunni ajal. Reis Malmö ja Kopenhaageni keskraudteejaamade vahel ei võta tavaliselt aega üle 40 minuti.
Kell 9.30 kohaliku aja järgi teatas aga Rootsi meedia, et järjekorrad Kastrupis on lühikesed ja liiguvad kiiresti.
Raudteejaama on püstitatud ajutine tara, et takistada inimestel kontrollist kõrvalehiilimist.
„See on nagu me ehitaksime siia Berliini müüri. Me astume ajas mitu sammu tagasi,“ ütles kohaliku pendelreisijate klubi Kystbanen esindaja Michael Randropp.
Passikontrolli taastamine tähendab seda, et Rootsi ja Taani vahel reisijad peavad passi näitama esimest korda üle rohkem kui poole sajandi."
"15.02.2017, 00:07",arileht,https://epl.delfi.ee/artikkel/77231188/soome-mottekoja-asejuht-euro-variseb,Soome mõttekoja asejuht: euro variseb,"„Euro variseb kindlasti kokku – me ei tea ainult, millal,” kinnitab mõttekoja Eurothinktank asepresident Tuomas Malinen. „On tehtud palju ettepanekuid, kuidas eurot ja euroala parandada, kuid need on poliitiliselt ebapopulaarsed ja ebarealistlikud,” kirjutab Helsingi ülikooli professor Malinen Mish’s Global Economic Trend Analysisele saadetud kirjatükis.
„Euroala oleks nagu patiseisus. Probleemide lahendamiseks on tarvis föderaalriiki, kuid avalikkus ei toeta seda. Tagasipöördumine selle juurde, et riigid vastutavad oma rahaasjade eest ise, tooks kaasa maksejõuetuse ja euro kasutamisest loobumise. Poolikud lahendused on ebapiisavad, kuid kallid,” märkis Malinen. „Seetõttu ei pruugi lähiaastatel olla võimalik euroala täielikku või osalist lagunemist vältida. Euro saatus võib olla juba otsustatud.”
Euroala probleem on riikide erinev kasvukiirus. Saksamaa on olnud edukas, Kreeka ja Itaalia mitte. Soomega ei ole asi veel selge. Mõned maad on suutnud konkurentsivõimet suurendada, teised mitte. Samuti pole euroalal ülekandemehhanismi, mille kaudu paremas seisus liikmed saaksid kehvemaid abistada.
Tegelikult on euro turgutamiseks ainult kaks teed: kaugeleulatuv poliitiline liit, mida pakuti 2015. aastal viie presidendi raportis, või tagasipöördumine Maastrichti leppe juurde, mille puhul iga liikmesriik vastutab ise oma majanduse päästmise eest.
Maastrichti leppe ja päästmiste lõpetamise juurde tagasi pöödumine tähendaks, et ESM ja Euroopa finantsstabiilsuse mehhanism saadetaks praeguste programmide lõppedes laiali ning Euroopa Keskpank lõpetaks varade kokkuostuprogrammid ja vabaturuoperatsioonid. See tooks kaasa Kreeka pankroti ja tõenäolise euroalast lahkumise."
"04.11.2019, 20:31",arvamus,https://epl.delfi.ee/artikkel/87967297/vene-meedia-paevik-eesti-reklaam-ja-vene-eripropaganda-meistriklass,VENE MEEDIA PÄEVIK | Eesti reklaam ja Vene eripropaganda meistriklass,"Hiljuti ilmus Postimehe venekeelsel leheküljel artikkel sellest, kuidas „paljud narvalased jäävad ilma Vene telekanalitest”, kuna viimased läksid üle digitaalsignaalile. See tähendab, et need Narva elanikud, kes varem võtsid saateid vastu hariliku toaantenniga, mis oli suunatud lähimale telemastile Kingissepas, jäid nüüd taolisest võimalusest ilma.
Sisuliselt annab artikkel venekeelses Postimehes põhjaliku instruktsiooni, millised on televiisori jaoks vajalikud lisaseadmed ning kust ja millise hinnaga neid osta, et jõetagused telesaated oleksid kättesaadavad ka edaspidi. Artikli autor on teinud ära suure hulga tööd, käies läbi kodutehnikaga kauplevad poed mitte üksnes Narvas, aga ka naaberlinnas Ivangorodis. Nii saavad lugejad teada, et Vene poolelt võib hankida vajalikke seadmeid kiiremini ja odavamalt.
Miks tunneb venekeelse Postimehe toimetus Vene telekanalite pärast nii suurt muret? Kas pole võimalik, et see on seotud Postimees Grupi juhtkonna hiljutise otsusega hakata vahendama Vene telekanalitele reklaami?
Postimees ju teab, millega tegu
Igal juhul paneb otsus kukalt kratsima. On ju Eesti meediaettevõtted, Postimees kaasa arvatud, kirjutanud palju sellest, et valdusfirmasse Baltic Media Alliance kuuluv Pervõi Baltiiski Kanal on üks peamisi vahendeid, mille abiga jõuab Eestisse Kremli propaganda. Venekeelsete ajakirjanike seas ringlevad jutud, kuidas seetõttu ongi vähenenud Vene kanalite siinsed reklaamitulud. Nähtavasti usub Balti Media Alliance, et Postimees Grupp tekitab Eesti reklaamitellijate seas rohkem usaldust.
Vene telekanalite poliitilises kontekstis pole kahtlust. Kõik Vene föderaalkanalid kannavad üle Kremli propagandat. Sellele teemale on pühendatud sadu, kui mitte tuhandeid artikleid.
Tsiteeriksin neist ühte huvitavamat, mis ilmus hiljuti Saksamaal väljaantavas venekeelses ajakirjas Partnjor. Artikli autor, endine nõukogude väliskorrespondent Jevgeni Kotšanov õppis Moskva ülikooli sõjalises kateedris eripropagandat. Tema sõnul kasutab Vene teleajakirjandus neidsamu eripropaganda meetodeid, mille sihiks on vastase üksuste ja elanikkonna demoraliseerimine ning sundimine ära andma oma positsioone, linnu ja terveid riike. Meenutades eripropadanda meetodeid (mädaheeringas, suur vale, 40 : 60, absoluutne silmanähtavus), lisab autor: „Pärast revolutsiooni infotehnoloogia arengus on ilmunud uued eripropaganda meetodid, mis toimivad veelgi efektiivsemalt, veelgi surmavalt.”
Kognitiivne dissonants
Vene telekanalite eripropagandistliku tegevuse tulemus on „äärmiselt juhmiks tehtud isikute hulga järsk kasv”. Selle kohta kehtib koguni termin „kognitiivne dissonants”: „Inimene ei suuda enam oma seisukohti, ettekujutusi, veendumusi ja mõtteid ümbritseva reaalsusega kokku viia. Termin kehtib nende kohta, kes vaatavad söögi alla ja söögi peale Vene televisiooni,” kirjutab autor. „Ma näen, kuidas Vene telekanalites – aga see on praegu ainuke infovahend nii rõhuvale enamikule venemaalaste kui ka paljudele siin, Saksamaal elavatele emigrantidele – transleeritakse mitu korda päevas viha Ukraina, lääne ja eriti USA vastu.”
Liigne on lisada, et Vene telekanalid kultiveerivad samasugust viha venekeelsete elanike teadvuses mitte üksnes Saksamaal, aga ka Eestis, Lätis, Leedus ja paljudes teistes maades.
Raha otse Kremli kätte
Portaalis ТелеВести.Ру toodud andmete kohaselt kuulub Pervõi kanali aktsiate kontrollpakett (51%) Vene riigile, aga ülejäänud 49% Venemaa režiimiga seotud eraisikutele. PBK kujutab endast Pervõi Kanali klooni Baltimaades.
Telekanal Rossija, s.h tema piiritagune erikuju RTR-Planeta kuulub ülevenemaalise riikliku tele- ja raadiolevi nimelisse korporatsiooni, mis kuulub omakorda 100% Vene riigile.
100% NTV, sh tema piiritaguse variandi NTV-Mir aktsiatest kuuluvad riiklikule gaasimonopolile Gazprom, seega sisuliselt taas Vene riigile.
REN TV, s.h siinne kohalik versioon Ren TV Baltic kuulub formaalselt eraaktsionäridele. Ent kontrollpaketti omab firma Rahvuslik Meediagrupp, mille aktsionärid on eranditult ülemvalitseja Vladimir Putini lähedased sõbrad.
Portaalis Stop Fake kirjeldab eripropaganda meetodeid lähemalt Kotšanoviga samas kateedris õppinud Vladimir Jakovlev.
Mäda heeringas – inimese kohta paisatakse välja eriti räige süüdistus. Näiteks vargus. Tekivad raevukad kaitsjad ja vastased. Lõpptulemus polegi tähtis, hais jääb külge ja seda inimest jäädakse alati meenutama seoses mingi skandaaliga.
40 : 60 – meetodi mõtles väidetavalt välja Joseph Goebbels. Luuakse meediakanalid, kus 60% infost teenib sinu vastast. Olles nii usalduse võitnud, pannakse ülejäänud 40% tööle tema mustamiseks.
Suur vale – meenutab mäda heeringat, aga töötab teisiti. Tohutu kindlusega peab veenma võimalikult suurt auditooriumi milleski, mille kohta pole lihtsalt usutav, et keegi julgeks niisugusel kombel valetada.
Absoluutne silmanähtavus – pikaajalisem, aga lollikindel meetod. Hakatakse vajalikku seisukohta esitama millegina, millel on masside absoluutne toetus. Inimene üldiselt tahab olla enamiku poolel ja viimaks kasvabki toetajate hulk geomeetrilises progressioonis. Hea näide on kallutatud sotsioloogiliste küsitluste tulemuste avaldamine."
"26.03.2018, 18:21",arileht,https://epl.delfi.ee/artikkel/80355598/arilehe-arhiivist-loe-millised-olid-versobanki-miljonarist-omaniku-suured-plaanid-eestis,"ÄRILEHE ARHIIVIST | Loe, millised olid Versobanki miljonärist omaniku suured plaanid Eestis","Ajakiri Forbes hindab tema varandust 68 miljonile dollarile. Ta põgeneb fotograafide eest ja hoiab avalikust elust kaugele. 4. detsembril 2017 ilmunud usutlus Ärilehele oli tema esimene meediale antud intervjuu.
Oligarhid on inimesed, kes on seotud kahe asjaga, nii äri kui ka valitsemisega. Mul ei ole valitsemisega mingit pistmist. Ma olen ärimees.
Mul ei ole tegelikult olnud mingeid seoseid Regioonide Parteiga. Olen neid tegelasi näinud televiisorist nagu kõik teisedki inimesed. Keegi mu sõpradest võib olla seal parteis. Kui keegi teie sõpradest on mingis parteis, on teil siis selle parteiga sidemeid?
Nii on minu rikkust ajakirjanikud hinnanud. Võib-olla on nad mind natuke rikkamaks hinnanud.
Raha on vahend, et ellu viia eri projekte, olgu need siis tehased, kinnisvara ehitamine või mis iganes.
Kõige rohkem oleks vaja, et Ukraina valitsus laseks inimestel oma ideid ellu viia. Korruptsiooni on jäänud poole vähemaks, kuid ei saa öelda, et oleks nii lihtne lube saada või toimuks tollikontroll nii lihtsalt kui Eestis. Inimesed kardavad selliseid asju ja seetõttu jätavadki oma ideed teostamata.
Nüüd läheb juba paremini. Majandusele annaks hoogu juurde palgatõus. Ettevõtted on viimasel paaril aastal õppinud tegutsema Venemaa koostööta. Mitte just päris ilma Venemaata, kuid oluliselt vähemaga kui varem. Hoopis rohkem vaadatakse nüüd Euroopa Liiduga koostöö võimalusi. Sel moel muutub majanduse olukord paremaks.
Mina tegutsen Dnepris. Mul on raske öelda, kuidas oleks Kiievis äriga tegeleda. Lihtsam on äri ajada seal, kus oled harjunud.
Mitu tootmisettevõtet, kinnisvaraarendus- ja kaubandusettevõtet. Annan tööd umbes 10 000 inimesele.
Tänapäeval ei paku Ukrainas keegi ühegi firma eest head hinda. Meil on olnud enne kriisi mõningad edukad müügid. Kui keegi pakub millegi eest head hinda, siis põhimõtteliselt oleme valmis müüma.
See on juhus.
Kui 2014. aasta alguses kõik need sündmused toimusid, siis hakkas Ukraina keskpank pankasid sulgema. Ma ei tea, kuidas, kuid ka meie pank langes mingite kriteeriumite alusel suletavate pankade nimekirja. Meie pank läbis igal aastal auditid. Audiitorid kontrollisid igal aastal meie panka ja leidsid, et kõik on korras ja vastab seadustele. Kolm-neli kuud enne panga sulgemist edastas Ukraina keskpank meile kontrolli tulemused, et meil on kõik korras. Paar kuud enne panga sulgemist saime teada, et on alustatud tegevust panga sulgemiseks. Püüdsime minimaliseerida klientide kaotusi. Enne panga likvideerimist olid panga varad 1,3 miljardit grivnat (1 euro võrdub umbes 32 grivnat) ja kohustused 900 miljonit grivnat. Pank teenis kasumit. Panga likvideerimise käigus oli kolm aastat hiljem 900 miljoni väärtuses kohustustest saanud 500 miljonit. Omades 1,3 miljardit grivnat, ei saa nad välja maksta lisa 300 miljonit grivnat. Seda lugu on raske rääkida. Võib-olla ei peakski sellest rääkima, kuid meil on kavas minna Ukraina keskpanga vastu kohtusse, et saada kompensatsiooni, sest meil oli aastaid kõik korras ja siis kahe kuuga muutusime väga pahaks. Sel ajal suleti Ukrainas enam kui sada panka. Kõik nad ei saanud ju halvad olla.
Meil oli tol ajal Ukrainas pank ja püüdsime leida odavamat rahastust. Vaatasime, et panganduses teenitakse korraliku kasumit. Tahtsime oma tulusid hajutada. Seetõttu otsustasime osta arusaadava äri. Vaatasime mitu aastat erinevaid võimalusi ja sattusime tol hetkel Marfin Panga nimelisele pangale Eestis. Kaalusime kõiki poolt- ja vastuargumente ning otsustasime proovida.
Vaatasime küll, kuid otsustasime Marfin Panga kasuks. Pankasid ei müüda nagu pirukaid turul. Vaatasime õiguslikku keskkonda, meile meeldis väga Eesti.
Meie jaoks on tõenäoliselt keerulisem Eestis, sest me oleme ikkagi ärimehed ja tahame teenindada kliente, et rohkem teenida. Need on Eesti mitteresidendid. Neile kehtivad kõrgendatud nõudmised. Me loodame õppida neid nii tundma, nagu nõuab regulaator. Me lõpetame kõrge vastavusriskiga toodete pakkumise, mis regulaatorile ei meeldi. Pakume neid tooteid, mis vastavad kõigile seadustele ja reeglitele ning toovad tulu.
Meil on ka suured plaanid kohaliku turu jaoks. Langetasime täna (neljapäeval – toim) otsuse, et suurendame oluliselt oma kohalolekut kohalikul turul nii eraisikute kui ka firmaklientide teenindamisel. Tahame laiendada oma tegevust kohalikul turul nii palju, kui seda lubab meie kapital ja juhtkonna võimekus.
Täpselt nii. See on ju ilmselge, et me ei suuda teenindada suurkorporatsioone.
Panga ostust tänaseni on palju muutunud. Arendame Versobanki nagu kohalikku Euroopa panka. Me kindlasti peame kinni regulaatori kõigist nõudmistest. Näeme, et sellel turul on kõiki reegleid järgides võimalik teenida korralikku kasumit. Oleme välja vahetanud panga juhtkonna. Uus juhtkond saab aru, mida on vaja pangas teha ja kuidas käia kaasas maailmas muutuva olukorraga, kus nõutakse absoluutset läbipaistvust ja normatiivide täitmist. Loodame, et uus tiim parandab meie panga majandusnäitajaid.
Me peame seda tegema. Püüame omanikena hoida kindlat joont, et isegi kui olid mingid kahtlustused, siis need peab lahendama uus juhtkond. Me peame vältima selliseid riske.
Kui see nii oli, siis ma suhtun sellesse väga halvasti. Me ei usu, et seda tehti tahtlikult. See ei tähenda, et Versobank pesi raha. Keegi klientidest võis kedagi juhtkonnast petta, sest kusagil maksekorraldusel ei olnud kirjas, et tegemist on näiteks valitsuse rahadega. Nad said kuidagi selle raha oma kohaliku firma kontole. Siis osteti selle raha eest midagi oma kundedele. Osal nendest klientidest olid kontod Versobankis. Need pangakliendid, kellele laekus raha, ei pruukinud samuti teada, millega on tegemist. Kui oleks olnud kasvõi kahtlus, et see raha on mingil moel must, siis ma olen kindel, et isegi panga eelmine juhtkond ei oleks neid makseid läbi lasknud.
Me alandame riskiprofiili, loobudes kõrge riskiga klientidest. Me ei taha üksnes loobuda kasvõi teoreetiliselt kõrge riskiga klientidest, vaid ka kõrge riskiga teenustest. Nendeks on makseteenused, mille mahtu oleme juba viis korda vähendanud. Oleme sulgenud 2/3 mitteresidentide kontodest. Arendame hästi läbipaistvaid tegevusi nagu laenamine, kaarditeenuseid, faktooringut ja dokumentaalmakseid. Ka nende toodetega saab teenida kena kasumit. Mitteresidentide äri võiks mahtudelt olla umbes kümme protsenti koguärist.
Ma tahaksin, et pank oleks vähemalt kaks korda suurem.
Et saada head hinda, on vaja parandada majandustulemusi. Põhimõtteliselt on see samuti üks viis müüa osa ettevõttest. Praegu oleks panga hind nii väike, et see poleks investoritele huvitav.
Ei ole. Meile meeldib väga Eesti ja me kaalume siin veel mõne äri ajamist. Vaatame, kas sellest saab asja või mitte.
Võib-olla ka kinnisvaras. Seda äri me tunneme.
See on minu esimene intervjuu.
Jermolajev on Ukraina kuldses sajas
Meediaväljaanded hindavad Vadõm Jermolajevi Ukraina rikaste edetabelites erinevale kohale.
Ajakiri Focus hindas Vadõm Jermolajevi Ukraina rikkuselt 48. inimeseks ja tema varanduse suuruseks 2016. aastal 112 miljonit dollarit. Ajakiri Korrespondent hindas ta kuldses sajas 36. kohale 265 miljoni dollarilise varandusega.
Ajakiri Forbes kirjutab, et Vadõm Jermolajevi varandus on 68 miljonit dollarit. Ettevõtte partnerid ütlevad, et ta kontrollib isiklikult kõike, mis tema kaubanduskeskustes (Most City ja Cascade Plaza) toimub, ja teab iga töötaja nime.
Jermolajevi äriimpeeriumi süda on põllumajandusettevõte Alef, mis ostab, kasvatab, töötleb, säilitab ja ekspordib Ukraina põllumajandustooteid Euroopa Liitu, kuid tegeleb ka finantsteenuste, kinnisvaraarenduse ja veinitootmisega.
Versobank
Versobank tegutseb Eestis 1999. aastast. 2012. aasta märtsini oli panga enamusosalus Küprose Cyprus Popular Bank Public Co Ltd-l (endise ärinimega Marfin Popular Bank).
2012. aasta märtsis said Versobanki suuromanikeks Ukraina investorid. Panga enamusosalus kuulub Ukraina põllumajandustööstusettevõttele Ukrselhosprom, mis kuulub tööstuskonsortsiumile Alef. Alef koondab rohkem kui paarkümmend ettevõtet, mille hulgas on pank, kindlustusfirma ja varahaldusettevõte.
Alefi suuromanik on Vadõm Jermolajev, vähemusosalus kuulub Stanislav Vilenskõile.
Pank on seni suunatud mitteresidentide teenindamisele, kuid nüüd plaanib pank pöörata üha enam tähelepanu residentidele.
Endise hansapankuri Aivo Adamsoni juhitud panga bilansimaht on 264 miljonit eurot. Pank teenis kolmandas kvartalis 39 000 eurot puhaskasumit. Mullu samal ajal oli panga kasum 461 000 eurot."
"29.03.2016, 17:30",kultuur,https://epl.delfi.ee/artikkel/74076351/mangufilmide-konkursil-tousid-esile-uue-polvkonna-filmitegijad,Mängufilmide konkursil tõusid esile uue põlvkonna filmitegijad,"EFI otsustas toetada filme „Tõde ja õigus“, režissöör Tanel Toom (toetus 2,187 miljonit eurot), „Seltsimees laps“, režissöör Moonika Siimets (toetus 1,2 miljonit eurot), „Põrgu Jaan“, režissöör Kaur Kokk (toetus 1,2 miljonit eurot), „Võta või jäta“, režissöör Liina Triškina-Vanhatalo (toetus 720 000 eurot) ja lastefilmi „Eia jõulud Tondikakul“, režissöör Anu Aun (toetus 837 000 eurot).
„Kõigi filmide autorid peale Anu Auna on küll debütandid, kes teevad oma esimest täispikka filmi, samas on aga tegemist nii professionaalselt kui ka kunstiliselt väga küpsete loojatega,“ ütles taotlusi hinnanud ekspertkomisjoni liige, Tallinna Pimedate Ööde Filmifestivali direktor ja filmiteadlane Tiina Lokk võidufilmide häid stsenaariume ja kõrget ettevalmistuse taset esile tõstes. „Meie ette astub uus põlvkond kinematografiste, kes on noored, andekad, originaalsed ja oi kui näljased! Mul ei ole ammu olnud õnne näha ja lugeda nii huvitavaid ja hästi ette valmistatud projekte.“
Tootmistaotlusi hindasid ekspertkomisjonis lisaks Tiina Lokile veel Eesti Vabariik 100 juhtrühma esimees ja Akadeemia peatoimetaja Toomas Kiho, filmilevitaja Lauri Kaare, EFI peaprodutsent Piret Tibbo-Hudgins ja EFI eelarveekspert Endel Koplimets.
„Filmide valikus on tunda ajalist ja temaatilist haaret – sajanditetagusest surutisest kuni päris meie aja ja meie probleemideni, tegijad pole löönud risti ette ei suure klassika ega moodsamagi ekraniseerimisel,“ ütles Toomas Kiho, kelle sõnul võib Eesti oma riigi sajandal sünnipäeval saada valitud projektide õnnestumise korral nii mõnegi uue filmiklassikateose. „Loodavad filmid haaravad ka mitut põlvkonda, nii vanu kui noori. Ja eriti kiiduväärselt lapsi, kes on kasvava põlvena meie eritähelepanu all.“
Detsembris 2012 välja kuulutatud konkursi esimesse vooru juunis 2013 laekus 165 filmiideed, millest 17 paremat kirjutati stsenaariumiteks oktoobriks 2014. Stsenaariumitest jäi omakorda sõelale üheksa tugevamat projekti, mille loominguline arendus kestis 2015. aasta oktoobri alguseni. Samal kuul andis filmidele kunstilise hinnangu Eesti Vabariik 100 žürii, tõstes esile kuut filmi.
Tootmistoetuse taotluse esitamise võimalus Eesti Filmi Instituudile oli kõigil arendusperioodi lõpetanud projektidel. Eesti Vabariik 100 pikkade animafilmide vooru 7. detsembril 2015 esitati üks taotlus, mis ka rahuldati. Tootmistoetuse sai „Lotte ja kadunud lohed“, režissöörid Janno Põldma ja Heiki Ernits (1,5 miljonit eurot). Eesti Vabariik 100 mängufilmide vooru 22. veebruaril 2016 laekus seitse taotlust, neist tootmistoetuse sai viis filmiprojekti.
Eesti Vabariik 100 anima- ja mängufilmid jõuavad kinoekraanidele ajavahemikus 2018 veebruar kuni 2019 veebruar."
"21.08.2019, 13:00",arvamus,https://epl.delfi.ee/artikkel/87188759/mari-liisa-parder-polvas-ei-sunnita-isegi-helmed,Mari-Liisa Parder: Põlvas ei sünnita isegi Helmed,"Kõik see toimub, et muuta Põlva haigla sünnitusosakond nii statistiliselt, mehitatuselt kui ennekõike moraalselt igati sulgemiskõlbulikuks. See on ebapopulaarne otsus, mida pole korralikult kusagile kirja pandud, kuid mida viiakse ellu kustutamatu innuga. Põlva haigla sünnitusosakond töötab paberil täie hooga, kuid sünnitada ei saa seal keegi, isegi mitte need, kelle perekonnanimi on Helme, ja kellele kehtivad ainult loodusseadused.
Saaga algas 2018. aasta märtsis Haigekassa teatega Põlva ja Valga sünnitusosakondade sulgemisest. Uue tõuke sai protsess selle aasta juunis, kui Põlva haigla juhiks sai Margot Bergmann. Vaevu kolm nädalat ametis olnuna oli ta vabanenud pediaatri kohuseid täitnud ülemarstist. Selle tulemusena sai Bergmann juuni lõpuks avalikult tõdeda, et alates augustist Põlvas sünnitada ei saa, sest puudub pediaater. Selle ametikandja oli ta ise äsja ametist vabastanud."
"20.03.2020, 12:05",arvamus,https://epl.delfi.ee/artikkel/89296957/tiit-hennoste-nadal-ajakirjandust-kriisiajal-portaalid-on-end-hasti-umber-korraldanud-etv-koige-kesisem,"Tiit Hennoste: nädal ajakirjandust kriisiajal - portaalid on end hästi ümber korraldanud, ETV kõige kesisem","Kõige suurema plussi saavad portaalid selle eest, et ülima kiirusega kadusid valetavad kollased pealkirjad. Harva võimendatakse pealkirjadeks sõnu nagu kaos või antakse teada, et „Eesti kaotas viirusega võitluses liiga palju aega...“ Mis ma selle infoga peale hakkan? Tihti on ajakirjanduselt nõutud „konstruktiivset kriitikat“. Tavaolukorras on see tihti lihtsalt kriitika summutamise kattevari.
Aga kriisis on see tõesti oluline. Ajakirjanduse ülesanne peaks olema näidata ja võimendada seda, mida inimesed saavad teha, et asi paremuse poole läheks. Ja mitte seda, mida enam muuta ei saa.
Eesti valitsuse ja ametkondade sammud on kohati olnud aeglased ja info udune või vastuoluline. Ajakirjandus saab suure plussi selle eest, et on toonud välja tuua need vastuolud ja näidanud ära nende allikad. Ei oska näha teist viisi, kuidas vältida jama, mis tekib sellest, kui eri inimrühmad käituvad erineva info alusel eri viisil.
Samas ma suhtun üsna kehvasti prognooside kuhjamisse. Prognoose on kindlasti vaja otsustajatele, aga ma ei arva, et neid on vaja sel määral ja pidevalt lugejatele. Eriti kui neid tugevdatakse autorite professoritiitliga. Põhjus on lihtne. Prognooside käärid on tohutud, olenevad pidevalt muutuvatest algandmetest ja mudelitest. Aga tavaline inimene tõlgendab tõena üldjuhul seda, mis talle meeldib. Mõni valib kõige hullema variandi ja lõdiseb, teine kõige pehmema variandi ja paneb koroonapeo püsti.
Ilmselgelt on vaja senisest enam seletusi, põhjendusi selle kohta, miks ikkagi tehakse sellised või teistsugused otsused. Samuti seletusi ja analüüse koroona enese kohta. Ja paistab, et ikka on liiga vähe võimendatud õpetusi, kuidas käituda, et viiruse levikut kontrolli alla hoida. „Pese käsi hoolega...“.
Kriisides on oluline habras piir informeerimise ja hüsteeria kütmise vahel. Siin on mu arust ajakirjandus vägagi hästi hakkama saanud. Head on õhtused värsked kokkuvõtted kriisiuudistest. Hea on pidev kiire infovool. Sooviks vaid, et kaoks rubriigid stiilis „Loetuimad uudised“ ja inimesi ei meelitataks lugema päevi vanu kommentaare, mis lisaks muule võivad anda ka valeks muutunud infot.
Kõige tõsisem oht on siin inimeste matmine kriisiinfo alla. Probleemi taust on lihtne. Iga väljaanne pakub oma infot. Aga lugeja-vaataja surfab läbi mitu portaali ning info kuhjub ja kuhjub. Lõpuks tekib infoväsimus või depressioon. Depressioon on niikuinii halb. Aga infoväsimus viib selleni, et enam ei vaata ega loe ja õigel hetkel jääb oluline info teadmata. Siin on mu arust veel piisavalt teha.
Et säilitataks ja toodaks tagasi nii palju rutiine kui võimalik. Et ETV tooks tagasi kergemad ja ajatud uudised ja kõikides kultuurirubriikides pakutaks võimalikult palju kultuuri, mitte koroonat. Kui ei ole teatrit ja kino, siis tuleb kirjutada raamatutest. Ja kasvõi lauamängudest.
Et veebilehed tooksid varjust välja või teeksid kiiresti valmis ristsõnad, sudokud, maleülesanded jms meelelahutuse.
Et portaalidesse ja telesse ilmuks rääkivad pead. Otseintervjuud on muidugi valdavalt kadunud. Aga Skype jt vidinad võimaldavad teha igalt poolt otselülitusi. Ühendage ajakirjaniku kodu asjatundja koduga ja andke minna. Muidugi, sellel pole professionaalset tehnilist kvaliteeti. Aga see on kriisis kolmandajärguline asi.
Et kasutataks neid allikaid, keda ei ole seni eriti kasutatud. Ülikoolid on kodutööl ja õppejõududel on aega kirjutada kasvõi populaarteadust. Loodetavasti.
Ja veel, uudiselt oodatakse ikka täpsust, objektiivsust, tasakaalustatust. Kriisiolukorras toimuvad siin muutused. Ülimaks väärtuseks tõuseb maksimaalne täpsus maksimaalse kiirusega, samas objektiivsus ja tasakaalustatus taanduvad tagaplaanile. Ühesõnaga, keskseks saab loosung: kontrollida, kontrollida, kontrollida.
Ja sellega seoses tahaks ühe asja eraldi ära märkida. Seni ainsa suure kuulujutu allikate väljauurimine Martin Laine, Oliver Kundi ja Holger Roonemaa poolt."
"09.11.2015, 13:21",arileht,https://epl.delfi.ee/artikkel/72908035/swedbanki-hiiglaslik-dividendimakse-toi-ajalooliselt-suure-maksulaekumise,Swedbanki hiiglaslik dividendimakse tõi ajalooliselt suure maksulaekumise,"Tänavu kümne kuuga on eelarves oodatust rohkem laekunud eelkõige otseseid makse ehk tulumaksu ja sotsiaalmaksu.
Juriidilise isiku tulumaksu laekus oktoobris finantssektori erakorralise dividendimakse tõttu 116,2 miljonit eurot ehk 96,7 miljonit eurot enam kui möödunud aasta oktoobris. Oktoobri lõpuks oli juriidilise isiku tulumaksu laekunud 118,5 protsenti eelarves kogu aastaks planeeritust ehk 379,9 miljonit eurot. Laekunud maksusummast 88,4 protsenti moodustab laekumine erasektori dividendidelt ning 3,2 protsenti riigi osalusega ettevõtete dividendidelt.
Võrreldes eelmise aastaga laekus oktoobris füüsilise isiku tulumaksu vaatamata tulumaksumäära langetamisele 5,3 protsenti enam, mis tuleneb peamiselt füüsiliste isikute kevadiste tuludeklaratsioonide alusel juurde määratud tulumaksu kasvust, mida laekus oktoobris 6,7 miljonit eurot enam kui 2014. aastal.
Maksulaekumist mõjutas positiivselt ka deklareeritud keskmise palga kasv, mis kiirenes septembris 6,6 protsendini. Samas palgasaajate arv on viimasel poolaastal olnud selgelt alaneva trendiga ulatudes septembris üheprotsendise languseni eelmise aastaga võrreldes.
Oktoobris laekus käibemaksu 152,2 miljonit eurot, mida on 13,8 protsenti rohkem kui aasta varem. Suure kasvu ühe põhjusena saab välja tuua eelmise aasta suhteliselt madala baasi.
Oktoobris tehti aasta seni kõige suuremad tagastused, mida sügisel tavapäraselt mõjutab põllumajandussektor, lisaks tagastati eelmiste kuude nõudeid. Ettevõtete deklareeritud käibed on endiselt mitmes suuremas sektoris languses. Selle üks põhjus on Eesti-sisese müügi ja soetuse langus, vastavalt 0,4 protsenti ja 3 protsenti. Kasvamist jätkab deklareeritud Eesti tehingute lisandväärtus võrreldes varasemate aastatega.
Käibemaksu on tänavu kümne kuuga laekunud 11,1 protsenti rohkem kui eelmisel aastal sama ajaga, samas kui laekumist peamiselt mõjutavate komponentide (era- ja valitsussektori tarbimise, investeeringute ning arvestusliku rendi) kasv on jäänud mitu protsendipunkti madalamaks.
Suur vahe makroindikaatorite ja laekumise kasvu vahel tuleneb peamiselt maksumuudatuste mõjust seoses käibemaksudeklaratsiooni lisa (vähemalt 1000-euroste arvete deklareerimise) ja autode sisendkäibemaksu mahaarvamise piiramisega. Seejuures maksudest hoidumise ja maksupettuste vähenemine kasvatab tänavu laekumist ligikaudu 80–90 miljoni euro võrra. Maksu- ja tolliameti tegevus maksude kogumisel on varasemaga võrreldes muutunud tõhusamaks."
"06.11.2018, 00:05",uudised,https://epl.delfi.ee/artikkel/84230317/valkoppusel-okas-2018-osalejad-varustust-nappis-ja-enamik-aega-tuli-tegevusetult-oodata,Välkõppusel „Okas 2018” osalejad: varustust nappis ja enamik aega tuli tegevusetult oodata,"Eelmisel nädalal toimunud välkõppekogunemisele „Okas 2018” ilmus kutsutud 1248 reservväelasest osalejate hinnangul umbes 650 ehk napilt üle poole. Sama suurusjärku kinnitab ka Sõdurilehe video lõpurivistusest.
Ehkki kaitsevägi jäi üldjoontes välkõppusega rahule, sest peamine eesmärk ehk üksuse lahinguvõime saavutamine suuresti õnnestus, pöördus Eesti Päevalehe poole mitu õppusel osalenud reservväelast, kelle hinnangul oli õppusel mitu kitsaskohta."
"11.10.2019, 08:01",kultuur,https://epl.delfi.ee/artikkel/87705849/kultuuribiit-rezissoor-priit-paasukese-playlist,KULTUURIBIIT | Režissöör Priit Pääsukese playlist,"Oktoobri alguses esilinastus Priit Pääsukese dokumentaalfilm Tõnis Mäest. „Tõnis Mägi. Vaikus valguses“ on filmitud pea kuue aasta jooksul. Filmis saavad sõna ka muusiku lähedased, teiste seas abikaasa Kärt Johanson, tütred Liidia ja Mirt, kolleeg Sven Grünberg ning põlisameeriklasest sõber Rupert Encinas ehk Lendav Kotkas. Filmi režissöör on Priit Pääsuke, operaator Mihkel Soe, toimetaja Anu Aun, stsenaariumi konsultant Berk Vaher, helirežissöörid Horret Kuus ja Henri Kuus ning tootja Luxfilm. Filmi tootmist toetasid Eesti Filmi Instituut, Eesti Kultuurkapital ja Eesti Rahvusringhääling.

Priit Pääsuke ütleb playlisti kohta järgmist:
See koht (Youtube) on mulle rohkem nostalgiline reis unustusse, kus vahel käin, kui plaadimängijat käeulatuses pole. Vahel juhtub mõni sõber külas käima ja jätab mõned uued lood sinna playlisti, aga ka need vananevad päris kiiresti.
Khruangbin – Friday MorningÜks sõber vist kunagi ammu jättis playlisti. Keeruline nimi meelde jätta, aga lahe lugu reede alustamiseks.
Homeshake – NankhataiInternet kunagi ise kunagi pakkus selle loo. Käsi haarab lintmaki järele. Loo nimi ei taha hästi meelde jääda.
Jaak Joala – Pimedale muusikuleÄsja sai mul valmis film “Tõnis Mägi. Vaikus valguses”. Oli aasta 1975. Laulu “Pimedale muusikule” kirjutas Tõnis samal aastal, kui mina sündisin ja see, et Jaak seda kunagi laulis, ma ei teadnudki tänase päevani. Need Tõnise sõnad räägivad iseenda eest: “Ja tunnen rõõmu sellest muusikast, mis inimestele teeb head.” Kes filmis seda laulu laulab, jääb üllatuseks.
Ele ja Kaja Kõlar ning Radar – Väike baarTõenäoliselt üks parimaid Eesti fusioni lugusid ja raskemini leitav 7” vinüül. Seda plaati tehti omal ajal ainult mõnisada eksemplari. Ise leidsin selle 90ndatel kaltsukast ja kinkisin pärast pruudile sünnipäevaks. Rohkem pole seda kuskil müügis näinud.
Laura Groves – Dream StoryUskumatult ilusa lauluhäälega inimene. Aeg-ajalt on vaja ikka kontrollida, kas oli nii.
Vitalic – Poison LipsSelle loo jättis mulle playlisti üks armas inimene sellel suvel “Öölapsed” mängufilmi võtete tarbeks.
Galaktlan – 15ºParim Eesti electro lugu minu meelest.
Mess – Valged hommikud1975 aastal sündis Eestis veel üks lugu. Sven on Eesti elektroonilise muusika scenet lõputult inspireerinud. Mind ka!
Pink Floyd – Echoes PompeiiLugu(film) läheb ühel hetkel nii dekoratiivseks, kui postmodernism seda lubada saab. Käin vahel youtubes kontrollimas, kas link on ikka alles. Vahel kaob ära ja siis tekib jälle tagasi.
Soft Machine – Hazard Profile, Part 1Soft Machine’i kuulan viimasel ajal jälle ilmselt Allan Holdsworth’i pärast, keda enam pole. Milline kitarrist, soolo on rohkem juba nagu soundscape. Let’s go crazy!"
"21.10.2020, 00:15",arvamus,https://epl.delfi.ee/artikkel/91412775/mis-saab-homme-tuuli-joesaar-meie-lapsed-ei-tohiks-olla-hooldekodu-orjad,MIS SAAB HOMME? | Tuuli Jõesaar: meie lapsed ei tohiks olla hooldekodu orjad,"Minu tütar saab peagi poolteiseaastaseks. Ta on väga tragi laps: joob ise tassist, harjutab lusikaga söömist ja potilkäimine tuleb tal ka juba täitsa hästi välja. Ta on endale võtnud juba ka mitmed juriidilised kohustused. Näiteks perekonnaseaduse kohaselt on ta sündides võtnud endale ülesande kinni maksta minu ja oma isa hooldekoduarved.
Tubli tüdruk! Kuigi eks ta ka vast ikka loodab, et me issiga (st mina ja mu mees) ei kuku hooldekodusse 55-aastaselt, et seal järgmised 30 aastat mähkmeid mustata ja igal kuul talle vähemalt 1000-eurose arvega koormaks olla.
***
Eelmisel kuul oli kooli alguse puhul Mustamäel Männi pargis vägev pidu. Pakuti igasugu meelelahutust, esines räppar Pluuto ja kohaletulnutele jagati sada kilo torti. Üritus oli tasuta. See tähendab - osavõtjaile tasuta. Linn maksis kulud kinni. Kuulutuseplakatitelt nägin, et Haaberstis oli ka kooli alguse puhul sarnane vahva pidu. Suve poole sattusin Paldiskisse, kui seal oli parasjagu mingi tasuta üritus. 
Üldse on selliseid toredaid tasuta üritusi päris palju. Küll saab tantsida, torti süüa või muusikuid kuulata, sporti teha või ekskursioonil osaleda. Ei saa sugugi öelda, et rahva meelelahutuse eest ei hoolitsetaks.
Raha tuleb ka muidu uksest ja aknast. Näiteks mulle maksab riik igal kuul lapsetoetust 60 eurot. Tuli lihtsalt avaldus teha, ja kohe hakatigi maksma. Ei küsitud, kas ma seda vajan, ega uuritud, kas teenin nii palju, et see 60 eurot on peenraha. Lapse sünni puhul maksti ka mulle ligi tuhat eurot, riik maksis ja omavalitsus kah veel. Pidin lihtsalt küsima ja kohe antigi.
Vajad või ei vaja, tasuta teenuseid ja „aitähi“ eest antavaid toetusi jagub. Kohe näha, et meil riik ja omavalitsused ikka hoolivad inimesest!
***
40 aastat töötanud inimese vanaduspension on tänavu umbes 500 eurot. Kui ta vajab hooldekodu, tuleb arvestada aga vähemalt 700-eurose igakuise arvega, seda eeldusel, et kohta mõnes odavamas hooldekodus üldse on. Harjumaal alla 900 või 1000 euro ei saa. Seega - kui pension on hooldekodule ära makstud, jääb puudu veel vähemalt paarsada, aga pigem kuni 500 eurot. Kust see võtta?
Ja kus on nüüd raha laia käega jagav vald või riik? 
* Soovid artiklit edasi lugeda? Vaata võimalusi allpool. 
* Soovid ka osaleda arvamuskonkursil „Mis saab homme?“ – loe lähemalt konkursi kohta ja vaata artikleid SIIT.
"
"30.12.2015, 00:10",kultuur,https://epl.delfi.ee/artikkel/73311001/lemmy-killed-by-death,Lemmy. Killed by death*,"Foto: AFP/Scanpix
28. detsembril vähile alla vandunud Lemmy oli jumal juba oma eluajal. Tema puhul oli kõik lahe, lahutamatust kaabust kuni viisini, kuidas ta kandis välja kõhule tõstetud Rickenbackeri bass- kitarri. Tema lenkstangivuntse, pikki juukseid, viskiga õlitatud kähedat tämbrit, kitsaid musti teksapükse ja rinnakarvu paljastavalt lahti nööbitud pluusi on jäljendada püüdnud tuhanded, kuid ainult Lemmy kandis need alati välja. Sest tema oli Lemmy ansamblist Motörhead, see üks ja algupärane
Psühhedeelset rokki viljelenud Hawkwindist narkootikumide järjekindla tarvitamise pärast välja visatud bassimängija pööras talle ette heidetud amfetamiinilembuse oma kasuks ja näitas maailmale koha kätte. Motörheadi kiire ja sirgjooneline rock’n’roll vastandus sajameetriste kitarrisoolode ja võimenditest välja lendavate liblikaparvede ajastul kõigele, tuues oma naba imetlevasse rokkmuusikasse tagasi põnevusepinge. Nagu samal ajal New Yorgis kokku tulnud Ramones, võttis Motörhead südameasjaks selle õige ja põneva rock’n’roll’i mängimise, mis pakkus publikule põnevust. Seda tehes said nad mõlemad algupäranditeks. Hiljem kirjutas Motörhead Ramonesist laulu, mida Lemmy neliku viimasel kontserdil külalisena ka koos nendega esitas.

Kuigi Lemmyt ümbritsevad muusikud kippusid vahetuma, seisis ta neli kümnendit jutti ilmasambana laval, mikrofon nina ees statiiviga ülalt alla keeratud, selja taga mürisemas Marshalli võimendid ning huulil laulud enesepõletamisest, elust ja surmast, neist tuntuimad täis motodeks saanud fraase. Kõik teadsid Lemmy elukombeid. See raudmees oli tehtud roostevabast terasest ega ilmutanud viimaste minutiteni kulumise märke. Veel sel aastal üllitas Motörhead oma järjekorras 22. stuudioalbumi „Bad Magic”.
Lemmy panust maailma muusikaajalukku on raske ülehinnata. Küsimus pole niivõrd selles, kuidas ta bassi mängis või laulis ja milline oli ta tehniline kvaliteet moosekandina, vaid selles, kui paljusid ta inspireeris. Kes olid nõus üldse kitarristikultusest tulvil rokimaailmas bassi mängima, kes hankisid endale samasuguse pilli, kes tahtsid teha sama ägedat bändi kui Motörhead, kes leidsid rasketel hetkedel loobumismõtteid heietades tuge tõdemusest, et Lemmy ju jätkab, kes kandsid laval – ja kes alles hakkavad kandma, kui esimese bändi teevad – austuse märgiks Motörheadi sõjasea logoga särki.
Üks on kindel: Lemmy elab edasi. Ta elab unistuse kehastusena, endaksjäämise kaudu kellekski saamise sümbolina. Olla nagu Lemmy tähendab teha oma asja, mitte hoolida sellest, mis parasjagu ümberringi toimub, kas inimesed hulluvad Lady Gaga või kelle iganes tõttu, kas muusikakriitikud ülistavad poleeritud pseudo-amaricana’t või midagi muud, kas maakera on ümmargune või lapik. Lemmy oli Lemmy algusest lõpuni ja see tegigi temast Lemmy, keda me leiname.
* Motörheadi singel albumilt „No Remorse” (1984)"
"21.10.2020, 20:15",sport,https://epl.delfi.ee/artikkel/91427011/saksamaa-staarid-vajavad-eestisse-tulekuks-eriluba,Saksamaa staarid vajavad Eestisse tulekuks eriluba,"Mait Patraili koduklubi Rhein-Neckar Löwen ei tee teda takistades isekat soolot. Oma mängijate koondisse lubamise vastu on kõik maailma tugevaima käsipalliliiga Bundesliga klubid. Mõistagi riivab see väga teravalt ka maailma käsipalli eliiti kuuluvat Saksmaa koondist. Just sakslaste vastu peaks pidama Eesti käsipallurid 8. novembril EM-valiksarja esimese kodumängu.
Tippklubide vastuseisu põhjust pole vaja kauget otsida – selleks on maailma vallutanud koroonaviirus. Reisides on viirusega nakatumise oht suurem kui koduklubis kõiki turvareegleid järgides treenimine ja mängimine. Pealegi ähvardab mängijaid koduklubisse naastes karantiin.
Saksamaa alaliit mõtles oma koondise jaoks välja klubidele sobiva süsteemi. „Nad soovivad tulla tšarterlennuga mängupäeva lõunal kell üks, alustada kell neli mänguga ja kell kaheksa õhtul tagasi lennata,” kirjeldas Orasson sakslaste plaani. „Kuna nad viibiksid Eestis nii lühikest aega, ei tehtaks neil koju tagasi jõudes piiranguid.”
Paraku ei klapi see soov Eesti riigis kehtestatud reeglitega. Teadupärast nõuavad Eesti seadused, et riiki saabudes tuleb anda koroonaproov ja tulemuse selgumiseni isolatsioonis viibida. Enne sportlaste negatiivseks kuulutamist ei tohiks mängimisest olla juttugi.
Eesti kasutab tšarterlendu
Seega tuleb sakslaste soovi täitmiseks saada Eesti valitsuselt eriluba, et sportlased lubataks mängima koroonaproovi andmata. Arvestades terviseameti jäikust samuti erisusi palunud jalgpallikoondise ja eurosarja meeskondadega, on loa saamine vähetõenäoline.
Kas sellisel juhul jääb mäng ära? Orasson ei osanud sellele küsimusele vastata. „Olen Euroopa alaliidust mitu korda uurinud, kas praeguses olukorras saavad valikturniiri mängud üldse toimuda, kuid ühtegi otsust veel ei ole.”
Alagrupi suursoosik Saksamaa pole Eesti koondise esimene vastane. Valikturniir peaks algama hoopis 4. novembril võõrsil Austria vastu. Kuna sinna reisimine on keeruline, otsustati tellida tšarterreis. „See on neli korda kallim kui liinilennud, kuid muud võimalust me ei näinud,” tõdes Orasson. „Ilmselt tuleb meil sinna minnes anda koroonaproov. Koju tagasi jõudes samuti. Midagi pole teha. Me keegi ei taha ju seda, et sport pandaks jälle seisma.”
Patrail pole paraku ainus, kes võib eelseisvatest kohtumistest eemale jääda. Näiteks Moskvas mängiva Dener Jaanimaa koduklubi lubab tal küll Eestisse tulla, ent probleem võib tekkida lendudega. Eesti ja Venemaa vahel teadupärast ühendus puudub.
Jürgen Rooba viibib Prantsusmaa koroonakoldes Nice’is ja tema võimalus sealt koondisse tulla pole samuti selge. Kindlasti jääb kõrvale Saksamaa tugevuselt kolmandas liigas palliv Karl Roosna, kelle koduklubi peab samal ajal liigamänge.
Peale Eesti, Austria ja Saksamaa kuulub EM-valiksarjas samasse alagruppi ka Bosnia ja Hertsegoviina koondis."
"17.09.2016, 13:48",kultuur,https://epl.delfi.ee/artikkel/75643837/disainioobik-disainist-ja-mesilastest,DISAINIÖÖBIK: Disainist ja mesilastest,"Looduses kohtab sarnast läbimõeldud ja detailirohket süsteemi mesilastarus, kus täpsed rollid ja hoolikas ajastus on ellujäämiseks kriitilised, kestva lisaväärtuse loomine on aga töökate mesilaste kõige suurem eesmärk.
Mida ühist on mesilastel ja disainil veel? Sarnaselt detailirohkele süsteemile, mille toimimisest oleneb nii mesilaste kui ka kõikide teiste elusolendite ellujäämine maal, kätkeb disaini loomine endas samuti hoolikalt paika pandud tegevusi. See kõik saab kesta ja areneda vaid juhul, kui iga „osa“ sellest süsteemist töötab ja toimib just nii nagu ta on loodud seda tegema.
Ka mesilased on üks oluline osa suuremast süsteemist, täpsemalt looduse ökosüsteemist, ilma kelleta poleks elu maal. Mitmel pool maailmas on mesilaste arvukus oluliselt kahanenud. Kui lahkuvad mesilased, siis heidavad hinge ka kõik ülejäänud tolmeldavad putukad. Tolmeldamine on aga vajalik selleks, et teised elusolendid saaksid toidu lauale.Rõivadisaini maailmas kehtiv ahel toimib samal põhimõttel. Ei ole olemas üht ilma teiseta.
Kui soovime luua kvaliteeti ehk esemeid, mis meie riidekappi ehiks ja mis kestaksid dekaade, peab ahel toimima. Lihtsamalt öeldes on see meeskonnatöö. Kuigi moemaailmas saavad tähelepanu enamasti rõivabrändide disainerid, seisab ühe eseme kliendini viimise taga mitmeid oma ala spetsialiste konstruktoritest sisseostjateni ja tehnoloogidest klienditeenindajateni. Seega annavad väga paljud inimesed oma panuse selleks, et kõik toimiks sama õlitatult nagu mesilastarus.
Kui kasvõi üks osa sellest organismist peaks töötamast lakkama või ülekoormuse tagajärjel kaduma, siis head disaini ei sünni. Peame pidevalt tegema tööd ning püüdlema selle poole, et iga meie disainiprotsessi kuuluv „osake“ töötaks selliselt, et sünniks lõpuni hea disain.
Nii nagu mesilased, töötavad ka disainerid piiride üleselt. Moemaailmas on riigipiiride ülene koostöötamine tavapärane – näiteks asuvad maailma parimad kangatootjad Itaalias, disain luuakse siinsamas Tallinnas, rahulikul pärnadega (mesilaste lemmikpuudega) ääristatud Veerenni tänaval, disaini ostjad ja tarbijad asuvad aga kõikjal üle maailma. Mesilaste eluviisil ja hea disaini loomisprotsessil on veel sarnasusi. Meemesilased külastavad umbes kahte miljonit õit selleks, et valmistada pisut enam kui 400 grammi mett.
Pidevatel otsingutel olemine, tükk-tüki haaval loomingu kokku panemine iseloomustab ka disaini loomist. Usume, et suur osa rõivabrändi igapäevasest tööst peaks keskenduma disainile, sest just see loob esemele väärtuse. Inspiratsioonireisid, materjalide põhjalik tundmaõppimine, tehnoloogiliste võimalustega kursis olemine ja kurssi viimine on disainitöös tähtis. Võidujooks ajaga, kus aastaajad ja hooajad vahelduvad pöörase kiirusega, võib seda tegevust ette kujutada kui õielt õiele lendamist, parima teadmiste nektari kogumist, et lõpptulemusena saaks sündida midagi, mis looks päriselt lisaväärtust.Hoolimata kõigest kipume me iseenda loodud süsteeme proovile panema ning mõnda osa liialt üle koormama.
Teatavasti on ülepinge ja liigse koormuse all ägav süsteem peatselt kriisis ja läbipõlemise äärel, lõpptulemused võivad olla ootamatult traagilised – ka siin on ootamatu paralleel mesilaste vähenemise ja rõivatööstuse piiripealse toimetamise vahel. Ometi ei taju me oma igapäevases olmes tahes-tahtmata, kui habras võib olla elu meie ümber. Ja kui kergesti võivad kooslused puruneda. Nagu eespool tõdesime, on meie jaoks oluline pöörata tähelepanu kõigele, igale väikesele süsteemi osale. Igale väikesele tükikesele, mis raamib hea disaini loomiseks vajaliku terviku.
Loojatena teame, et see ei ole alati lihtne ülesanne, olles seda oma karjääri jooksul korduvalt kogenud. Aina enam oleme aga seda meelt, et muutusi ja muudatusi saab teha samm-sammu haaval. Ivo Nikkolo disaineritena on meil ühelt poolt ees traditsioonilise rõivatööstuse raamid, kuid meie eesmärgiks on luua kestlikku disaini olles selle maailma üks osa. Need on rõivad, mis otsivad parimaid võimalusi tehnoloogias, valmimise protsessis ning taotlevad kvaliteeti igas oma detailis.
Ometi oleme me seda meelt, et just sellisel viisil – olles süsteemi osa - on võimalik head, teisisõnu ka väärtust loovat ja kestlikku disaini luua. Usume, et vahel ehk ongi hea töötada parema homse nimel mitte süsteemi vastu astudes, vaid seda seestpoolt paremaks muutes.
Ka mesilaste ning teiste tolmeldajate heaks saab igaüks oma väikese panuse anda. Kui sul on aed või kasvõi aknatagused lillekastid, siis istuta sinna selliseid taimi, mis meelitavad mesilastele ning rikastavad nende toidulauda. Oma pisikese panuse soovime anda ka meie: Ivo Nikkolo 2016. aasta sügistalvise kollektsiooni esitlus tänavusel Disainiööl on omamoodi kummardus töökatele mesilastele, kelle eluviis ja põhimõtted sarnanevad hea disaini loomise arusaamadele."
"22.01.2021, 07:43",lp,https://epl.delfi.ee/artikkel/92325457/ralliajakirjanikuna-suletud-prantsusmaal-kummituslinn-salajane-pajaroog-ja-havitatavad-pastakad,"Ralliajakirjanikuna suletud Prantsusmaal. Kummituslinn, salajane pajaroog ja hävitatavad pastakad","Iseenesest on ime, et Mone Carlo ralli üleüldse toimub, sest koroonaviirus on vallutanud Prantsusmaa. Mitte et viirust üleliia oleks – nakatumisnäitaja on kõvasti väiksem Euroopa keskmisest ja ligi poole väiksem kui Eestis, aga see ei takista riiki lukku panemast.
Selleks et üleüldse rallile pääseda, tuli esmalt korraldajatele saata viis dokumenti: printida välja, täita käsitsi, allkirjastada, salvestada ja siis teele lähetada. Nende dokumentidega tuli endal ja ka ajalehe bossidel kinnitada, et mõistetakse koroonaviiruse ohtlikkust ja tehakse kõik, et see ei leviks. Mõistagi pidi paberite hulgas olema tõend negatiivse koroonaanalüüsi kohta.
Esimene takistus ilmnes juba Tallinna lennujaamas, kui pardakaart pani punase tule vilkuma. „Lähete Pariisi? Kas teil analüüsi negatiivne tulemus on seal ette näidata, muidu te riiki ei pääse?” päriti. Vale jutt, Pariisis polnud kellelgi paberist sooja ega külma.
Järgmine probleem: buss Orly lennujaama ei sõida. Kuidas sinna saab? Taksoga. Ainult et ühtki taksot pole. Oodake, ehk tuleb, soovitati. Lõpuks tuligi.
Oli selge, et Nice’ist autoga elamispaika Sisteroni enne 18 ei jõua, aga sealtmaalt algab komandanditund ja kes ringi liigub, võib sattuda soolaputkasse. Õnneks on olemas lahendus: kui pelgad, et õigeks ajaks varju ei jõua, tuleb välja printida paber ja see enne täita – kes oled, kust tuled, kuhu lähed, millal teekonda alustasid ja pärale loodad jõuda. Ent, mis kõige tähtsam: ristikesega tuleb märkida põhjus, miks sa ringi hulgud ja seadust ei täida. Ajakirjaniku jaoks on õige risti võimalusi vaid üks: sõit töölt koju või kodust tööle. Oleks koer, tohiks temaga jalutada, aga elamispaigast ainult kilomeetri raadiuses. Kusjuures täidetud paber tuleb politseile kohe ette näidata, mitte seda kinnipidamise korral täitma hakata, muidu tuleb suur pahandus.
Lõpuks hotell. Pikk sõit on kleepinud keele suulakke. Ehk saab hotelli restoranis kesvamärjaga selle lahti sulatada?
„No, no! Restoranid on kõik suletud,” hõikab hotelliomanik, suundub tagaruumi ja naaseb külma õllepudeliga. „Kraanist sa õlut lasta ei saa, keegi võib näha, võta pudel ja klaas ning joo toas.”
Ent kuidas oleks õhtusöögiga? Mullusest on meeles teie imemaitsev filet mignon. „No, no!” kõlab vastuseks. „Aga ma võin teha karuli-sibula-singi-juustu-pajarooga ning järelroaks on juustu-vorsti-valik salatiga. Tule poole tunni pärast.”
Mõistagi tekib huvi, kas tõesti on Haapsalu-suurune linn õhtul kell seitse rahvast tühi. Kaugele ei julge minna, aga paarsada meetrit mööda üht peatänavat sinna-tänna jalutades ja kõrvaluulitsatesse piiludes... Tühi mis tühi. Ei ainsat inimest, isegi koerakesega daami mitte. Justkui kummituslinn. Ja nii hommikul kella kuueni välja.
Meil öeldakse, et Eesti rahvas ei mõistaks, kui viiruse takistamiseks keerataks kruvid viimseni pingule ja kehtestataks komandanditund. Prantslased mõistavad, aga kiruvad. Kusjuures mitte ametivõime, vaid viirust.
„Muidugi on raske, saame valitsuselt restorani sulgemise tõttu kompensatsiooni, aga vähe. Pank annab küll laenu, aga see tuleb tagasi maksta,” selgitab hotelliomanik. „Teisalt pole parem, kui ma viiruse külge saan ja haiglasse satun. Seega tuleb keeruline aeg üle elada.”
Ega prantslased võõraid väga külla oota – toovad äkki koroona kaasa –, kuid lepivad paratamatusega, kui külalised just Suurbritanniast ei tule. Ralliajakirjanik David Evans kurtis, et hotelli ta inglasena broneerida ei saanud – öeldi, et kohti pole. Kui ta esitles end aga ameeriklasena, leidus tube küll. Gapis, kus ralli peamiselt toimub, teatanud tuttav Evansile, et ärgu mingil juhul oma autoga kohale tulgu – Suurbritannia numbrimärk põhjustaks üleüldise paanika.
Kraanist sa õlut lasta ei saa, keegi võib näha, võta pudel ja klaas ning joo toas.
Pressikeskusse ei saa enne, kui kehatemperatuur vastab normidele. Sead oma näo posti otsas asetseva ekraani tsentrisse ja kui süttib roheline tuli, oled teretulnud. Esimene küsimus: kus on paber negatiivse analüüsitulemuse kohta, alles siis räägime edasi. Pressimaterjalide kättesaamise kohta on vaja anda allkiri. Ulatatakse pastakas ja kui pookstavid paberil, tuleb kirjapulk konteinerisse visata nagu kasutatud süstal – hävitamiseks, äkki on sel pisikud küljes.
Rangeid reegleid on Prantsusmaal teisigi: maski tuleb kanda kõikjal, ka tänaval, ruumides tuleb liikuda põrandale joonistatud noolte järgi, et inimesed kokku ei puutuks, uksed, ka tualettruumide omad, on võimaluse korral avatud, et käepidemed viirust edasi ei kannaks... Ja prantslased, vähemalt enamik neist, ei nurise."
"21.11.2018, 00:05",kultuur,https://epl.delfi.ee/artikkel/84499167/tantsijad-uhendavad-trumpi-raiged-sonavotud-pardi-lootusrikka-muusikaga,Tantsijad ühendavad Trumpi räiged sõnavõtud Pärdi lootusrikka muusikaga,"Nädalavahetusel hämmastas soomlasi Donald Trumpi sõnavõtt, kui ta Californiat külastades viitas, et soomlased hoidvat metsatulekahjusid ära metsaaluseid rehitsedes. „Make America rake again,” irvitasid soomlased seepeale sotsiaalmeedias. Samal ajal oli Eesti Päevaleht teel Helsingisse, et vaadata ühe Soome tunnustatuma nüüdisaegse tantsu trupi, Susanna Leinonen Company „Nasty” proovi. Sest juba sel nädalal tulevad nad Eestisse, et reedel ja laupäeval esitada lavastust, mis on inspireeritud ei kellestki muust kui Donald Trumpist.
Pärast läbimängu istume proovisaali põrandal. Koreograaf ja tantsijad räägivad, miks nad otsustasid poliitilistele ja ühiskondlikele teemadele läheneda tantsu kaudu. Ajal, kui Donald Trump Hillary Clintonit nasty woman’iks (vastikuks naiseks) nimetas, oli Susanna Leinonenil õigupoolest plaanis hoopis keskkonnateemaline lavastus. „Trumpi sõnavõtt oli viimane piisk. Tundsin, et kui asjad on sealmaal, et mees võib täiesti avalikult ühe naise kohta nii öelda, siis liigume me ohtlikule territooriumile. Läksin kontorisse ja ütlesin, et me muudame lavastuse nime ja teemat ning kasutame Arvo Pärdi muusikat,” räägib Leinonen.
Susanna Leinonen Company on tegutsenud 2001. aastast, „Nastyt” peab koreograaf aga sisuliseks pöördepunktiks. „Sellist lavastust ei saa teha põhjaliku eeltöö ja tõelise süvenemiseta,” sõnab ta. „Igaühel meist on selle teemaga kokkupuuteid, nii et naisena oli väga lihtne sellesse lavastusse sisuliselt panustada ja iseenda kaudu Susanna koreograafiale läheneda.” Paraku. Nii arvab tantsija Elisa Tuovila.
Enamik trupi tantsijaid on klassikalise balleti taustaga, objektistamine pole neist kellelegi võõras. „Sulle öeldakse, et muidu oled täitsa normis, aga su jalad ei ole piisavalt pikad,” toob näite Tiia Huuskonen. „Või öeldakse, et su jalad on okei, aga kõrvad ei ole. Su pea on liiga väike ja perse liiga lai,” lisab Tuovila. „Sind võetakse kehaosadeks lahti. Sa muutud lihakäntsakaks. Mõnikord kaob niimoodi sellest kõigest tants.”
Lavastuse raadioreklaamis kasutas trupp Trumpi ja teistegi misogüünseid väljendeid, mille nad soome keelde olid tõlkinud. „See mõjus nii mõnelegi kuulajale šokeerivalt,” meenutab Leinonen. „Me tahame tõstatada küsimusi ja inimestes selle teemaga ebamugavust tekitada. Mitte natuke, vaid palju. Mis tunne on olla naine? Ma usun, et mehed peaksid seda lavastust nägema,” ütleb ta. Tantsijate rõõmuks ei ole soome mehed lavastust peljanud. „Minu juurde tuli ühel õhtul pärast etendust üks 50-aastane mees ja ütles, et suudab teemaga väga hästi suhestuda,” toob Leinonen näite.
Susanna Leinonen Company „Nasty”
Arvo Pärdi „Für Alina” ja IV sümfoonia
Arvo Pärdi „Für Alinat” soovis koreograaf Susanna Leinonen juba ammu mõnes lavastuses kasutada. Nüüd avanes selleks võimalus. Veel on „Nasty” muusikalises kujunduses kasutatud veidi vähem tuntud teost, Mihhail Hodorkovskile pühendatud IV sümfooniat, mida tuntakse ka Los Angelese sümfoonia nime all. Lavastuses kasutatava salvestuse dirigent on seejuures soomlane Esa-Pekka Salonen."
"10.06.2016, 23:55",lp,https://epl.delfi.ee/artikkel/74780209/batuudionnetuse-pohjustajad-said-tingimisi-karistused,Batuudiõnnetuse põhjustajad said tingimisi karistused,"Menetluskuludena tuleb süüdistatavatel tasuda 945–1185 eurot. Kannatanud on esitanud ligi 60 000-eurose varalise ja mittevaralise kahju nõude, mille Vedler on juba kõigi süüdistatavate eest vabatahtlikult täies ulatuses hüvitanud. Vedler tasus ka matusekulud.
Kohtunik Ene Muts selgitas, et õnnetuse põhjustanud isikute süü on nii suuliste kui ka dokumentaalsete tõenditega tõendatud. Esimese menetlustoimingu, sündmuskoha vaatlusprotokolliga tõendati batuudil kinnitusvaiade puudumine, kuigi nende kasutamine oli kasutajaraamatuga kaasa antud juhistes ette nähtud. Järelikult juhtus õnnetus ettevaatamatusest ja seda oleks olnud võimalik ette näha.
Lõuna ringkonnaprokuröri Raul Heido sõnul arvestati karistust kujundades ka sellega, et süüdistatavad on varem karistamata ja ettevõtte juht on kogu kahju vabatahtliku hüvitamisega näidanud mõistvat suhtumist. Heido kinnitas, et kokkulepetes on arvestatud kannatanute seisukohaga ning nende huvides on asja lahendamine kiirema ja lühema menetlusena."
"20.12.2019, 00:05",lp,https://epl.delfi.ee/artikkel/88422459/prints-william-aivar-pohlak-jumal-ja-teised-kes-on-euroopa-staazikaimad-vutijuhid,"Prints William, Aivar Pohlak, „jumal” ja teised. Kes on Euroopa staažikaimad vutijuhid?","Aivar Pohlak (57) ja Eesti jalgpall põimuvad maarjamaalase peas üheks. Ütled Pohlak, mõtled jalgpall, ning vastupidi. Kõik hea, mis Eesti vutis on (ala laiem ülesehitamine ja süsteemi loomine, uhke esindusstaadion, suur hulk harrastajaid), oleks nagu tema teene. Aga kui koondis on kaotuselainel, kirutakse esmajoones juhtoinast.
Jalgpalliliidu juhatuses on Pohlak juba 1993. aastast, asepresidendiks sai 2003, presidendiks 2007. Tema eelkäijad presidenditoolil olid Edgar Savisaar (1989–1992), Mart Opmann (1992–1994), Peeter Küttis (1994–2003) ja Indrek Kannik (2003–2006). Tegelikult väidetakse, et sisuliselt on Pohlak olnud peamine niiditõmbaja ikkagi juba aastakümneid. Pärast inetut avalikku tüli Kannikuga mõistis Pohlak, et tal on lihtsam oma ideid ellu viia, kui laseb valida ennast presidendiks. Viimasel kolmel korral, kui alaliidu presidenti on valitud, pole tal vastaskandidaati olnud, viimati valiti ta tagasi ühel häälel. Pohlaku volitused kehtivad 2021. aastani, aga praeguse seisuga tundub, et ta jääb ametipostile täpselt nii kauaks, kui ise jaksab ja tahab, sest alaliidus opositsioon sisuliselt puudub.
Kui tavaline selline „professionaalne pikaealisus” on? Teeme põhjaliku ülevaate olukorrast teistes Euroopa riikides. Tuleb välja, et see on väga põnev ja täitsa omaette maailm, kus on palju värvikaid isiksusi, mõistagi ohtralt skandaale, kus võimuvõitlus läheb kohati kole ägedaks, samal ajal kui mõnes kohas tiksub kõik tulemuste puudumisest hoolimata rahulikult omasoodu aastakümneid ja presidendid lahkuvad seal kabinetist pigem, jalad ees.
Lõppev aasta oli Euroopa jalgpallis presidentide vahetamise mõttes üsna turbulentne, 55 riigist koguni 13 valiti uus „vutikuningas” – Saksamaal, Hollandis, Venemaal, Türgis, Bulgaarias, Šveitsis, Valgevenes, Belgias, Andorras, Lätis, Moldovas, Põhja-Makedoonias ja Maltal. Kolme viimase aasta jooksul on verevahetus toimunud 27 ja viie aasta arvestuses koguni 36 riigis (65%).
Pohlak on viimastel aastatel teinud staažikate pingereas korraliku tõusu, sest mõnegi kauaaegne presidendi töö on ühel või teisel põhjusel lõppenud. Kõige proosalisem oli lugu Hollandis, kus Michael van Praag (ametiaeg 2008-2019) ei saanudki enam uuesti kandideerida, kuna ametisoleku ajale on pandud limiit.
Küprose vutipealik Kostakis Koutsokoumnis (2001–2018) kaotas mullu võitluse vähkkasvajaga. Äsja suurepärase valiksarja lõpetanud Kosovo oli mullu samuti sundseisus, kuna Fadil Avdullah Vokrri (2008–2018) sai suvel treeningul südameinfarkti ja suri.
Veidi varem sai otsa Hispaania elupõlise jalgpallibossi Ángel María Villari ülipikk (1988–2017) ja hiilgav valitsusaeg. Siis olid hispaanlaste kuldajad (MM-kuld 2010 ja EM-kullad 2008 ja 2012), paraku lõpp ei olnud ilus. Kui Michel Platini tagandati 2015. aastal korruptsioonisüüdistuste tõttu UEFA presidendi ametist, võttis varem selle organisatsiooni asepresidendina tegutsenud Villar töökohustused üle. Järgmisel kuul tegi UEFA eetikakomitee talle 2018. aasta MM-i korraldusõigusega sahkerdamise uurimise abistamisest hoidumise eest 25 000 Šveitsi frangi suuruse hoiatustrahvi. 2017. aasta juulis aga vahistati Villard raha omastamiskahtluse tõttu, üheksa päeva hiljem pani ta maha ametid UEFA-s ja FIFA-s, pikka pidu polnud ka Hispaania vutiliidu eesotsas. Mullu sai presidendiks endine mängija Luis Rubiales. Villari kriitikute sõnul ääristavad ta pikka ametiaega suured eetilised probleemid ja autokraatlik juhtimine.
Trellide taga sai läbi ka Tšehhi föderatsiooni bossi Miroslav Pelta karjäär (2011–2017). Temagi sattus süüdistuste alla, 3. mail tegi riigitoetuste ümberjaotamist uurima hakanud politsei alaliidus haarangu ja vahistas Pelta. Juuni alguses teatas ta tagasiastumisest ja sai seejärel ka vangikongist välja.
Korralik märul ja võimuvõitlus on käinud Armeenias, see kulmineerus mullu Ruben Airapetjani (2002–2018) mahavõtmisega. Etteheiteid lennutati jõuka ärimehe Airapetjani pihta rohkesti: kuuldavasti on ta mängijaid kohtumise ajal peksnud, oma klubi FC Pyuniku mängijaid koondisse pressinud ja teistele klubidele kaikaid kodaratesse loopinud. Pealegi on Armeenia koondist kummitanud ebaedu, mis viis selleni, et vihased fännid hakkasid nõudma presidendi tagasiastumist. Massiprotestide tulemusel see lõpuks juhtuski. Airapetjan punnis esiti vastu, kuid kuuldes, et järeltulijaks kipub põneva taustaga Artur Vanetsjan, andis viimaks järele.
„Me unustame vaenu ja pöörame jalgpalliliidu ja klubide vahelises suhtluses uue lehekülje,” lubas presidenditooli hõivanud Vanetsjan, omaaegne Armeenia KGB ülem. Jalgpalli korruptsioonist päästa lubanud Vanetsjan pani aga ise ameti maha tänavu novembris, pärast Itaalialt saadud häbistavat 1 : 9 kaotust. „Keegi peab selle eest vastutuse võtma,” põhjendas koos kogu alaliidu juhatusega tagasi astunud Vanetsjan.
Veel üks rekordimees tegutses Moldovas, lõpuks asendati Pavel Cebanu (1997–2019) Leonid Oleinicencoga. 64-aastaselt ise juhikohast loobunud Cebanu nimetati aupresidendiks. Teda süüdistati korduvalt UEFA-lt klubidele saadud raha kõrvalepanemises, jutt polnud kommirahast, vaid kahest miljonist eurost. Sfântul Gheorghe klubi presidendi Valeriu Reniţă väitel hakkas asi lõpuks tööle, nii nagu mõeldud, aga aastatel 2001–2008 näidati klubidele lihtsalt trääsa. Huvitava kokkusattumusena läksid kõik kõnealuseid toetussummasid puudutanud dokumendid kaotsi 2008. aasta üleujutuste ajal.
Üks pikaaegse presidendi tüüp on rikkur. Näiteks Ungaris juhib vutti riigi esimene miljardär Sándor Csányi (alates 2010) ja Aserbaidžaanis naftamagnaat Rovnag Abdullajev (2008).
Väljaanne Ziarul de Gardă avaldas uurimuse „Jalgpalliliidu eluaegsed bossid: jalgpalliäri”, mis näitas, kuidas jalgpalliga seotud inimestest on saanud jõukad ärimehed, suisa miljonärid. Cebanu ehitas endale lojaalsetest inimestest alaliidus tõelise kindluse, paljud neist olid seotud ka tema isiklike äridega. Paljuks ei pidanud ta ka vana head altkäemaksu, näiteks 2013. aasta presidendivalimistel said kõik osalejad ukse peal kinkekoti mobiiltelefoni ja muu nänniga, koguväärtus 400 eurot. No kuidas sa ei armasta sellist presidenti? 201 valijast vaid 23 hääletasid teise kandidaadi poolt.
Ka Lätis oli oma vutitsaar – Guntis Indriksons (1996–2018). Rikas ärimees, endine Skonto grupi juht, aga ka omaaegne KGB kõrge ohvitser. Tema ajastul sündis Läti rahvuskoondise tipphetk, kui 2004. aastal jõuti EM-ile ja finaalturniiril esineti soliidselt: 0 : 0 viik Saksamaaga, 1 : 2 kaotus Tšehhilt, 0 : 3 Hollandilt. Praeguseks on kahjuks kukutud mutta. Ametist loobus Indriksons ise pärast kaotusi Gibraltarilt ja Kosovolt ning viike Fääri saartega.
Seejärel sai lühikest aega kätt proovida endine mängija Kaspars Gorkšs. Ja huvitav-huvitav, kui Indriksons alguses toetas ta kandidatuuri, siis pärast asus Gorkšsi teravalt ründama ja nõudis tema tagasiastumist. Tänavu oktoobris häältega 67 : 62 lahkuma sunnitud Gorkšs laiutas käsi: ma ju üritasin vaid teha seda, mida lubasin – muuta jalgpalli juhtimine läbipaistvamaks ja korruptsioonivabaks! Loo moraal on siililegi selge: ei ole vaja vanades asjades tuhnida, võid leida midagi, mis kellelegi ei meeldi.
Muidugi pole kõik pikaaegsed vutijuhid pätid ja sahkerdajad ning mõistagi on ka positiivseid näiteid töösuhte lõppemisest. Võtame San Marino, Euroopa halvima jalgpalliriigi. Aivar Pohlak oli alles noor vabakutseline lastekirjanik, kui Giorgio Crescentini (1985–2017) seal presidenditrooni hõivas. Juba 1977. aastal 27-aastasena alaliidu juhatusse valitud Crescentini sai rahulikult spordiala arendada, tema jalgealust ei õõnestanud ka sportlik ebaedu. Läbi aegade ongi saadud vaid üks võit (Liechtensteini üle), tehtud neli viiki (Liechtensteini, Läti, Eesti ja Türgiga) ja üle elatud 159 kaotust. Ometi – kui 2017. aastal Crescentini taandus ja Marco Tura tööposti üle võttis, kiideti ala arengut taevani.
Niisiis on just viimastel aastatel saanud otsa mitu hegemooniat. Aga nüüd, daamid ja härrad, esitleme kõige staažikamate presidentide esiviisikut.
5. Aivar Pohlak (2007–...). Tänavu Eesti Päevalehele antud intervjuus selgitas Pohlak, et ei nõustu arvamusega, nagu oleks juhtide regulaarne vahetamine tingimata positiivne. „Kummaline, et juhi kompetentsust üritatakse määrata juhiks oldud ajaga ja oleks nagu mingi surmkindlalt ja alati esinev Brežnevi-sündroom, mille järele iga juht automaatselt stagneerub. Minu kogemus ütleb pigem, et tänapäeva maailmas on paljud protsessid sedavõrd keeruliselt läbi viidavad, et millegi tegeliku saavutamiseks – ja tegeliku all pean silmas jätkusuutlikke ja loomulikult toimivaid protsesse – ongi vaja palju aega,” mõtiskles Pohlak. Ta on öelnud, et on tervikpildi kokkupanemisele lähedal.
4. Prints William (2006–...). Inglismaal on alaliidu president esindusfiguur, alates 1939. aastast on see positsioon kuulunud kuningliku perekonna liikmetele. Nii on kirglikult Aston Villa klubi fännav prints William pigem kõrgel plinkiv moraalimajakas kui sisuline vutijuht. Inglismaa tulevane kuningas on teravalt sõna võtnud nii jalgpallis vohava rassismi asjus kui ka kritiseerinud tippklubisid, mis kohati käsitlevad noori vutimehi pelgalt kui kaupa. Maailma vanima jalgpalliliidu pikaajalisemate poliitiliste otsuste eest vastutab esimees Greg Clarke (2016 –...), igapäevaseid asju haldab tegevjuht Martin Glenn (2015–...).
2.–3. Dejan Savićević (2004...). UEFA liikmeks sai Montenegro jalgpalliliit 2007, kuid loodud on varem. Mängijana AC Milanis pallinud Savićevići volitused kehtivad 2021. aastani, viimastel valimistel tal vastaskandidaate ei olnud. Tegu on väga värvika ja isegi skandaalse persooniga, kes konflikte ei pelga. Kõige legendaarsem on lugu, kuidas 1991. aasta maailma parima jalgpalluri valimisel Jean-Pierre Papin järel teiseks jäänud mees sattus presidendikarjääri päris alguses politseiga pahuksisse. Öösel Podgoricas Audi TT-ga kihutanud ja punase tule alt läbi sõitnud jalgpalliboss teatas teda korrale kutsunud politseinikele: „Ma olen jumal, seadused mulle ei kehti.”
2.–3. Paul Philipp (2004–...). Luksemburgi jalgpalliliidu president, kellest midagi väga põrutavat kirjutada polegi. Maailma edetabelis on Luksemburgi koondise kohad tema ajal paranenud, 150. kohalt on praeguseks tõustud 98. reale (parim 2018 – 82.). Üldiselt tundub, et väiksemates riikides ongi vaiksem, tõmbetuuli on rohkem tugevates jalgpallikantsides ja suurtes riikides, mis sportlikku ebaedu nii kergesti alla neelata ei suuda ja kus jätkub piisavalt trooninõudlejaid. Nii on Itaalias olnud sel sajandil üheksa, Saksamaal, Türgis ja Venemaal kaheksa presidenti.
1. Armand Duka (2002–...). Tore on lõpetada ülevaade ilusa edulooga. Väikeriigi Albaania vutipealik Duka jõudis suure kordamineku ära oodata – koondis pääses 2016. aasta EM-finaalturniirile, kus saadi ka üks võit. See annab lootust, et ka Pohlaku igavesena näiv pusle kokkupanek võib vähemalt teoreetiliselt lõppeda sellega, et ta tormab, vestihõlmad valla ja juuksed tuules vallatult lendlemas, pärast otsustava matši lõpuvilet Lilleküla staadioni murule, vehib rusikatega ja kuulutab: tegin ära, lõpuks ometi!
Millal vahetati viimati jalgpalliliidu presidenti?
2019 (13): Belgia, Šveits, Holland, Saksamaa, Türgi, Venemaa, Bulgaaria, Põhja-Makedoonia, Valgevene, Läti, Andorra, Moldova, Malta
2018 (9): Hispaania, Itaalia, Wales, Iirimaa, Soome, Küpros, Armeenia, Kasahstan, Kosovo
2017 (5): Island, Tšehhi, Kreeka, Leedu, San Marino
2016 (4): Põhja-Iirimaa, Serbia, Norra, Sloveenia
2015 (5): Ukraina, Šotimaa, Gruusia, Liechtenstein, Gibraltar
2014 (3): Taani, Rumeenia, Iisrael
2013 (0):
2012 (4): Horvaatia, Rootsi, Poola, Bosnia ja Hertsegoviina
2011 (2): Prantsusmaa, Portugal
2010 (3): Slovakkia, Ungari, Fääri saared
2009 (1): Austria
2008 (1): Aserbaidžaan
2007 (1): Eesti
2006 (1): Inglismaa
2005 (0):
2004 (2): Montenegro, Luksemburg
2003 (0):
2002 (1): Albaania"
"04.05.2019, 00:05",lp,https://epl.delfi.ee/artikkel/86095155/pimedate-lauatennis-mang-mis-teeb-agressiivsusega-nagijate-mangule-ara,"Pimedate lauatennis. Mäng, mis teeb agressiivsusega nägijate mängule ära","Pimedate lauatennis ületab nägijate oma agressiivsusega. On nii heliefektide kui ka jõhkruse poolest kõvasti üle.
Nägijate lauatennises ei ole ma veel näinud, et vaja oleks kasutada kaitsmeid – maahokikindaid.
Pimetennisist Robert Lätt jäi pimedaks nelja ja poole aastaselt.
„Detsembrikuus sai sellest kakskümmend aastat, kui pimedaks jäin. Natuke tähistasin ka,” ütleb ta nii muuseas.
„Kuidas?”
„Alkoholiga,” noogutab ta. „Väike pidu oli.”
Naerame. Tema huumor on eluterve ja äärtest must.
Lätt õppis tavakoolis koos nägijatega. Kui ta oli kuuendas klassis, kutsus Tartu Emajõe kooli õppealajuhataja teda pimetennise ringi. Et äkki on huvi.
Lätt läkski, hakkas tegelema. Ta ütleb, et keskkooli aega jäi taseme tõus. Ülikooli ajal tekkis küll mängu paus, aga pärast seda hakkas ta alaga uuesti tegelema.
„Praegu küll ei näe ma põhjust lõpetada,” teatab ta. See on Läti põhihobi. Selle kaudu on ta leidnud sõbrad, viisi, kuidas ennast väljendada ja pingeid maandada. Oluline on ka füüsiline koormus.
Pimedate spordivõimalused on ju piiratud. Maailmas on populaarne pimedate jalgpall, aga Eestis on raske kokku saada ka ühte tiimi. Siin tegeletakse näiteks ujumise ja karatega.
Pimedate lauatennist mängivad kaks vastasmängijat spetsiaalsel laual, mille mõlemas otsas on pallitaskud ehk väravad. Võrgu asemel jaotab laua kaheks kesksein.
„Kuidas nad seda mängivad?” imestan Põhja-Eesti pimedate ühingu ruumidesse astudes.
Vastus saabub hetkel, kui näen mängu ise päriselt. Pall ei põrka, vaid seda servitakse, nii et see veereks mööda lauda. Kuigi… veeremine kõlab umbes nagu muinasjutus, kus kakuke mööda oma teekonda veeres.
Siinne veeremine sarnaneb rohkem virutamisega.
Mõlema mängija eesmärk on toimetada pall vastase väravasse. See annab kaks punkti. Peale selle on terve hulk võimalusi, kuidas saada punkte ühekaupa: kui lüüa pall vastu laua keskel asuvat keskplaati, saab vastane punkti.
„Ja siis on veel kehapuuted. Alates viiest sentimeetrist ülalpool rannet ei tohi pall keha puudutada. See on vaieldav ja keerukas. Mõni kohtunik vilistab seda, mõni mitte,” selgitab Lätt.
Võidab see, kes kogub 11 punkti. Kui selleni jõudes on vahe ühepunktine, mängitakse edasi, kuni vahet on vähemalt kaks punkti.
Põhimõtteliselt tähendab see, et mäng võib kesta kaunis kaua – teoreetiliselt on võimalik ka skoor 100 : 98.
„Ma ise olen mänginud skoorile 15 : 17,” ütleb Lätt.
Võiduks on vaja võita kaks setti. Veerand- ja poolfinaali ning finaali puhul tuleb võita kolm setti.
Konkurents pole kodumaal just suur. Eestit käib välismaal esindamas kolm pimetennisisti. Robert Läti parim tulemus Euroopa meistrivõistlustel on olnud 15. koht ja maailmakarika edetabelis on ta 26. kohal.
„Ala levik on ka Euroopas kohutavalt ebaühtlane. Rootsis on noored, saavad tagumisi kohti. Lätist tuleb neid vaikselt. Sloveenial on üks suur staar meestest ja kaks naistest, aga järelkasvu pole. Soome on ainuke, kus on suudetud üles ehitada järjepidev süsteem,” loetleb ta. Ja tõdeb, et tal on läinud hästi.
„Heal päeval olen võitnud tabeli teist meest,” sõnab Lätt.
Pimetennise maailmameistrivõistlused toimuvad iga nelja, Euroopa meistrivõistlused iga kahe aasta tagant. Peale selle on pidevalt turniire.
„Meile meeldib võistlemas käia [Soomes] Pajulahtis,” noogutab Lätt. „Seal on kõik hästi organiseeritud. Ja väga hea söök.”
Lätt nendib, et kulus aastaid, enne kui ta hakkas esimesest raundist edasi pääsema. Oli vaja vaimselt küpseda.
„Jaa, ise keerasin endale käru, ega keegi teine keera,” sõnab ta.
Tema tugev külg, ütleb ta, on löökide kiirus. Ainult et vahepeal on need liiga kiired ja selles mängus on lihtne omaväravat teha.
Nõrk külg on närvid.
„Esimese mängu pabinast ei saa kunagi lahti. Närv tuleb sisse, see on normaalne. Oluline on sellest üle olla. Kui võrrelda praegust mind ja nelja aasta tagust mind, siis… kindlasti kardan vähem,” usub ta.
Turniiridel on palju ootamist. See nüristab.
Kunagi oli Tallinnas harrastajaid rohkem – 20 ringis. Hiilgeaja mängijatest on jäänud alles vähesed. Praegused harrastajad saab üles lugeda ühe käe näppudel.
„Kas pole sportlikku huvi või elavad nad kaugel. Või midagi kolmandat,” nimetab Lätt põhjuseid.
Treenerit sisuliselt pole. Viimastel kuudel ja aastatel on võistlejad püüdnud trennis omapäi
paremaks saada.
On olnud aeg, kus ka turniiridel käidi omapäi. Praegu saavad pimedad õnneks toetust.
Kuhu Lätt jõuda tahab?
„Suure tiitlivõistluse play-off’i,” vastab ta kiiresti.
Loeb tahtmine ja tehnika. Töö selle nimel käib.
„Kui oled play-off’is… siis on kõik võimalik,” usub Lätt.
Pimetennis
Praegu mängitakse pimedate lauatennist regulaarselt Euroopas, Aafrikas, Aasias ja Põhja-Ameerikas.
Pimetennise leiutas 1960. aastatel pime kanadalane Joe Lewis, kes tahtis luua spordiala, mida pimedad saaksid mängida kõrvalise abita nii harrastus- kui ka võistlusalana. Aastaid tegi Lewisega koostööd teine pime Kanada sportlane Patrick York. Peensusteni töötati välja pimetennise reeglid ja mänguks vajalik varustus.
Mängu mõte on lüüa pall piki laua pinda keskseina alt läbi vastasmängija pallitaskusse. Samal ajal üritab vastasmängija seda vältida. Mängija, kes saab esimesena kahepunktise edumaaga vastasmängija ees kokku 11 punkti, on võitja. Kumbki mängija söödab järjest viis korda, pärast seda vahetatakse kohad. Mängija saab kaks punkti, kui lööb palli vastasmängija pallitaskusse, ja ühe punkti, kui vastane lööb palli vastu laua keskseina või laualt välja või puudutab palli millegi muu kui reketiga."
"12.11.2019, 00:05",uudised,https://epl.delfi.ee/artikkel/88033487/ligi-pooled-laia-matemaatika-riigieksami-sooritanud-saanuks-hindeks-kahe,Ligi pooled laia matemaatika riigieksami sooritanud saanuks hindeks kahe,"Viie palli süsteemis saab õpilane hinde 3, kui ta on saanud 50-74% maksimaalsest punktide arvust ning hinde 2, kui ta on saanud 20-49% punktidest. See tähendab, et enam kui 2% võrra keskmisest tulemusest vähem punkte saanud (ehk ligi pooled) oleksid saanud hindeks kahe.
Selle aasta laia matemaatika riigieksami keskmine tulemus oli 51,1 punkti, mis tähendab, et keskmiselt oskasid õpilased lahendada pooli ülesandeid. Ülikoolide hindamissüsteemis võrdub tulemus vahemikus 51–60% hindega E ehk kasin, mis näitab, et teadmiste rakendamisel esineb tõsiseid puudujääke, mis osutuvad takistuseks kursusel põhinevate järgnevate õppeainete omandamisel. Tulemus vahemikus 0–50% võrdub hindega F ehk puudulik, mis tähendab, et üliõpilasel puudub teadmiste miinimumtase. Selle hindega ülikoolis kursust läbida ei saa. Aga kui riigieksameid hinnataks ülikoolide süsteemi järgi, saanuks ligi pooled eksami sooritanud hindeks justnimelt puuduliku.
Nii nagu eelnevatel aastatel, oli ka sel aastal laia matemaatika eksami valinuid rohkem. Kolmveerand laia matemaatika kursust õppinud gümnasiste valis laia eksami. Eelmise aastaga võrreldes on tüdrukute hulgas laia matemaatika eksami populaarsus 5% tõusnud ja poiste hulgas 3% langenud. Naiste keskmised tulemused olid nii kitsa kui laia matemaatika eksamil kõrgemad kui meestel.
Nagu ka varasematel aastatel, lahendati ka sel korral paremini tuttavaid algoritmilisi ülesandeid, halvemini aga pikema lahenduskäiguga ja loovamat lähenemist nõudvaid ülesandeid.
SA Innove matemaatika peaspetsialist Deivi Taal kirjutab selle aasta eksami aruandes, et meestele sobisid paremini ülesanded, mis vajasid kõigepealt lahendusidee leidmist ja siis selle rakendamist, kuid rakendamisega jäädi tihti hätta. „Naiste puhul oli kõik vastupidi – kui ülesanne oli tuttav, kindla lahendusalgoritmiga, siis osati omandatud teadmisi ka hästi kasutada. Kui oli aga vaja midagi välja mõelda, põhjendada või tuletada, siis enamasti jäi ülesande lahendamine pooleli või lausa lahendamata, kuigi vastavad teadmised olid ilmselt olemas. Tööde ja tulemuste analüüs on selgelt näidanud, et juba aastaid on paljudele eksaminandidele probleemiks just põhikoolis tekkinud lüngad,” kirjutab Taal.
Matemaatikaeksami tüüpilised vead
Allikas: Innove"
"04.05.2020, 00:05",valismaa,https://epl.delfi.ee/artikkel/89746049/kim-jong-uni-taasilmumist-tahistati-tulevahetusega-kahe-korea-piiril,Kim Jong-uni taasilmumist tähistati tulevahetusega kahe Korea piiril,"Nädalateks avalikkuse eest kadunud Põhja-Korea riigipea Kim Jong-un on siiski elus, näitab laupäeval riigi meedias avaldatud foto- ja videomaterjal. Varem ilmumata kaadrites võib riigipead reedese maipüha puhul näha väetisetehases külas. Videos lonkab Kim märgatavalt paremat jalga, mis kinnitab oletusi hiljutise tervisehäda või vigastuse kohta. Samuti paistab fotodelt riigipea randme siseküljele ilmunud laiguke, mis arvatakse samuti viitavat meditsiiniprotseduurile.
Lõuna-Korea valitsuse esindaja ütles eile meediale, et luureteenistuste andmeil ei vasta tõele kuuldused, nagu oleks Kim käinud operatsioonil.
„Tore näha, et ta on tagasi ja temaga on kõik korras,” säutsus USA president Donald Trump Twitteris.
Järgmisel päeval pärast Kimi väljailmumist puhkes Põhja- ja Lõuna-Korea piiril tulevahetus, mille Lõuna-Korea teatel algatasid Põhja-Korea sõdurid. Lõunakorealased vastasid omalt poolt kahe lasuga, teadaolevalt ei saanud keegi vigastada. Osa vaatlejate arvates oli tegu nii sise- kui ka välispoliitilise märguandega, et Kimi võim on endiselt vankumatu. „Laupäeval tahtis Kim näidata, et tema tervisega on kõik korras, täna aga tahab ta summutada igasugused spekulatsioonid selle üle, kellele allub sõjavägi,” märkis Reutersile Asani politoloogiainstituudi asepresident Choi Kang. Choi sõnutsi oli jõudemonstratsioon suhteliselt vaoshoitud, sest uute raketikatsetuste asemel piirduti üksnes sümboolse automaaditulega.
Kimi ligi kolmenädalane eemalviibimine põhjustas spekulatsioone, kellest võiks 36-aastase Kimi surma korral saada Põhja-Korea järgmine riigipea. Levinumate teooriate järgi võis Kim saada rabanduse, raketikatsetusel vigastada või koroonanakkuse. Laupäeval avaldatud kaadrites ei kanna Kim kaitsemaski. Ühtegi koroonanakkuse juhtumit Põhja-Koreas ametlikel andmetel registreeritud ei ole, ehkki välisvaatlejad kahtlustavad ulatuslikku epideemiat."
"01.11.2016, 00:10",kultuur,https://epl.delfi.ee/artikkel/76092883/fanaatilise-juuditapja-elu-pogenemine-tabamine-ja-surm,"Fanaatilise juuditapja elu, põgenemine, tabamine ja surm","Käsitlemist leiavad Saksamaa alistumine, natside põgenemine ja jaht holokausti korraldajatele. Uskumatu, mida võim ja ideoloogia inimese mõttemaailmaga teevad. Isegi kui kõrgemalt tuli käsk juutide tapmine lõpetada, leidis Adolf Eichmann ikka võimaluse tuhandeid süütuid teise ilma saata. Sedavõrd suur oli kirg lahendada juudiprobleem lõplikult.
Inimene on tõesti patune. Anna talle võim ja edasine on ettearvamatu. Hävitada miljoneid lihtsalt seetõttu, et nad on vääritust rahvusest, ei tekita mingit süümepiina. Natsi-Saksamaa juhte vaimustas just Eichmanni, tühise bürokraadi, fanatism. Kui keegi tahab kogu hingest juudirassi igaveseks maamunalt pühkida, siis peab ta võimaluse saama.
Eichmann ise ei saanud elu lõpuni aru, miks ja milles teda süüdistati. Ta olnud lihtne ametnik, istunud laua taga ja teinud oma tööd: täitnud kõrgemalt tulnud käske. Ta tegelenud ainult logistikaga, saatnud ronge siia-sinna, olnud transpordiadministraator.
Temast ei olenenud see, et rongides olid elavad inimesed, kes saadeti koonduslaagritesse ja gaasikambritesse. Ka Ungari draama pole tema südametunnistusel, kinnitas Eichmann. Kui lääneriigid ei tahtnud juutide vabastamiseks vahetuskaupa teha, siis mis üle jäi? 400 000 inimest tuli ju surma saata.
Kõike seda rääkis Eichmann hiljem, siis, kui Iisraeli salaluure oli ta Argentinast kätte saanud, salaja minema toimetanud ja 1961. aastal Jeruusalemmas kohtu ette toonud. Sinnamaani oli ta peidus, lootes pääseda.
Sõja lõpus oli võitjatel natsikurjategijate jahtimise asemel muudki teha. USA otsis eelkõige teadlasi ja tööstureid, kellest oli rohkem kasu kui kaabakatest, kelle üle tuli kohut mõista. Ka Nõukogude Liidul oli oma asi ajada. Nii saidki kurjategijad üle maailma putku panna. Iisrael aga ei jätnud asja niisama. Vaikselt hakati nõelu heinakuhjast otsima. Eichmann ja teisedki olid kavalad, ei jätnud jälgi. Eichmannist polnud korralikku fototki. Aga kild siit, kild sealt, hakkas noore Iisraeli salaluure ohvrile aina lähemale liikuma. Eichmanni tabamise ja Iisraeli toimetamise operatsioon oli üks ajaloo suurejoonelisemaid.
„Jaht Eichmannile” on kirjutatud kui põnevusromaan, aga tegelikult on see huvitav ajalooraamat, mis avab vähe tuntud peatükid sõja lõpuaastatest, Saksamaa alistumisele järgnenud ajast.
Neal Bascomb
Tõlkinud
Peeter
Villmann
Varrak, 408 lk"
"19.02.2021, 06:24",sport,https://epl.delfi.ee/artikkel/92602553/sildarude-peredraama-lahkamine-teleekraanil-oige-voi-vale,Sildarude peredraama lahkamine teleekraanil – õige või vale?,"Muu ala inimene võib arutleda teemal, kas Sildarude pere valusat kildudeks purunemist on vaja kogu rahva ette tuua või mitte, professionaalne teleajakirjanik mitte. See on tema töö, selgitas „Pealtnägija” saatelõigu autor Mihkel Kärmas.
„Tegime lõiku raskete ja vastuoluliste tunnetega,” tunnistas Kärmas. „Aga kui tulevad perevägivalla ohvrid ja tahavad rääkida oma lugu... Neil on tõendid, selge silmavaatega sõbrad tunnistajateks ja siis lülitub ka prokuratuur... Kuidas ma ütlen Kellyle ja tema emale, et ei, ma ei tee seda lugu.”
Ometi polnud otsuse vastuvõtmine lihtne ega kiire, nagu ka saatelõikude salvestaminegi, sest lisandus emotsionaalne mõõde. „Intervjuu Kelly ja tema emaga kestis viis tundi. Mitte et kaamera oleks nõnda kaua käinud, aga kõik tuli juppidest kokku panna. Oli palju pisaraid, siis koguti ennast, vestlesime, arutasime ja jätkasime salvestamist.”
Kärmasel tuli teha eetiline valik, mida eetrisse lubada, sest nii ühelt kui ka teiselt poolt oli hulgaliselt süüdistusi ja tõestusmaterjali. „Tuli näidata, et perevägivaldne konflikt on tõsine, kuid samas mitte liialdada,” rääkis Kärmas. „Pärast pikka kaalumist otsustasime lisada ühe helilõigu, kuidas isa võtab autos Kelly läbi. Selles pole midagi kriminaalset, kuid dokumenteeris peres valitsenud õhustikku.”
Kui saade oli eetrisse jõudnud, ei suutnud Kärmas end välja lülitada: et kõik, tehtud. „Seepärast läksingi järgmisel päeval metsa jalutama ja end tühjaks laadima,” sõnas ta. „Mina saan enesega hakkama, aga Sildarudel oli see saade vaid vahepeatus pikal ja mitte nii ilusal teekonnal.”
EOK president Urmas Sõõrumaa tunnistas, et ei vaadanud Sildarude peretülist rääkivat „Pealtnägijat”, sest ei soovinud. „Inimlikust seisukohast ei pea õigeks, et selliseid teemasid lahatakse riiklikus meedias, eriti kui kaasatud on alaealised,” selgitas Sõõrumaa. „Ajakirjandus võtab endale kohtumõistja rolli, sest oskab publikuga manipuleerida ja mängida inimeste emotsioonidel, aga seda ei peaks tegema.”
Sõõrumaa tunnistab, et tagantjärele on tal kahju, et ei proovinud Kellyt ja ta ema ümber veenda. „Saade oli seks ajaks juba valmis, aga ma pidanuks ikka nendega rääkima. Tuues peredraama avalikkuse ette, jääb paratamatult külge ärategemise maine. Meil on kohus, kust saada õigus, selleks ei peaks telerisse minema. Lõpuks kahetsevad kõik tehtut, sest mida mustemaks asja määritakse, seda võimatum on seda puhastada.”
Poeg Mart Seimi tõstemaailma tippu viinud Alar Seim tunnistab, et oma lapse treenimine ei ole maailma lihtsaim ülesanne. „Konflikte tuleb palju ette. Oma lapse treenimine on vanemale justkui kannatlikkuse õppetund,” tõdes Alar Seim. „Kui see aga tagasilöökideta läbi teha, siis preemia on suur. Mart on praeguse seisuga minu parim sõber.”
Konkreetsemalt Sildarude tülist rääkides märgib Seim, et kõrvaltvaataja näeb asju ilmselgelt mitme nurga alt. „Mündil on kaks poolt. Esiteks normaalne ja haritud inimene niimoodi ei räägi,” viitas Seim Tõnis Sildaru tulisele vestlusele tütrega, kus kasutati korduvalt ebatsensuurseid ja inetuid väljendeid. „Samas on ilmselge, et isa pühendas end laste sportimisele ja andis endast kõik. Sellest salvestisest oli tunda, et ta oli mingil põhjusel endast välja viidud. Teismelistega suheldes tuleb teinekord selliseid asju kahjuks ette. Mina näen seda asja nii. Ilmselt mitmed asjad kahjuks lihtsalt kuhjusid. Põlvevigastus, murdeiga, võistluspinged jne.”
„Praeguses olukorras tuleb süüdistusi mõlemalt poolt. Mina peaksin õigeks, kui otsuseid teeb selles olukorras kohus. Arvan, et selliseid asju pigem ei peaks televisiooni eetris klaarima,” lisas Seim.
Sama meelt on kümnevõistluse olümpiavõitja Erki Nool. „Parem ei kommenteeriks seda eriti üldse,” teatas muidu väga jutukas Nool teemast kuuldes. „Kui küsid, siis vastan – ei. Omavahelisi meeste ja naiste probleeme ei peaks minu arvates sedasi meedias lahkama. Inimestevahelised suhted peaksid jääma nende enda lahendamisruumidesse.”
Pereterapeut: imetlen Kelly julgust
„Mina imetlen Kelly julgust. Lapsed, kes kogevad vägivalda, ei oska tihtipeale varakult nendest asjadest rääkida,” tõdes pereterapeut Aet Lass. „See võib olla tohutu raskus. Selline asi võib inimest sisemiselt väga palju mõjutada. Eriti alateadvust. See omakorda mõjutab spordivõistluste tulemusi. Sealt võib otsida ka viimaste vigastuste algpõhjuseid.”
Kelly Sildaru jättis Lassile siiski tele-eetris mulje, et suudab olukorrast võidukalt välja tulla. „Tema mentaalne sihikindlus avaldas muljet. Samas on tal praegusest seisust ju keeruline välja tulla, kuna tema armastatud isa on nüüd tema vastu. Tüdrukute jaoks on isa väärikus ja tähtsus ääretult oluline. Nende jaoks on väga tähtis, mida isa neist arvab ning neile ütleb. Imetlen 19-aastase neiu julgust, vaprust ja tugevust. Ma puutun selliste juhtumitega kokku üle päeva ning kõik ei julge lihtsalt rääkida.”
Kelly Sildaru selgitas ka ise „Pealtnägijas”, et soovib olla oma tegevusega teistele eeskujuks. „Perevägivald on väga valus teema ja kahjuks ei julge kõik sellest välja rabeleda. Tema eeskuju võib olla nii mõnegi inimese jaoks vajalik,” leidis Lass, kes tõdes, et üldjuhul eelistaks ta selliste teemade jäämist kitsasse ringi. „„Pealtnägija” on siiski aktsepteeritud saade, mitte nagu „Kuuuurija”.”"
"05.04.2016, 00:10",valismaa,https://epl.delfi.ee/artikkel/74139441/ardo-ojasalu-anonuumsuse-ja-soodsa-maksukeskkonna-otsimine-on-normaalne-nahtus,Ardo Ojasalu: anonüümsuse ja soodsa maksukeskkonna otsimine on normaalne nähtus,"Maksunõustaja ja riigikogu erakondade rahastamise järelevalve komisjoni esimees Ardo Ojasalu usub, et maksuparadiiside ettevõtluses kasutamine väheneb. Riikide valitsused peaksid tegema tõhusamat tööd, et maksuerinevusi vähendada. Ettevõtjat ei tohi süüdistada, et ta otsib soodsamat maksukeskkonda.
See on küllalt arvestatav probleem, aga trend on kahanev. Alguse sai see 1960-ndatel ja 1970-ndatel, kui väikeriigid püüdsid leida üldises rahvusvahelises majandustegevuses oma nišši. Paljud võtsid eeskuju varasematest juhtumitest, kus riik oli leidnud võimaluse pakkuda äritegevuse registreerimise teenust, ilma et ettevõte peaks tegutsema samas riigis. Riigid lootsid saada kasu registreerimistasudest ning struktuure üleval hoidvate advokaatide ja raamatupidajate pealt saadavatest maksudest.
Pärast Divecki ja Raivo Karu kontori juhtumit muutus palju.
Väiksemad maksud ja anonüümsus. Lisaks see, et teatud juhtudel on võimalik probleeme, näiteks võlgade sissenõudmist, vältida. Viimasel ajal on siin suurt rolli mänginud ka poliitilised regulatsioonid ja sanktsioonid. Näiteks see, kui USA kehtestas sanktsioonid Iraanile. Teatud firmadel oli keelatud Iraanis registreeritud äriühingutega tehinguid teha. Piirangutest mööda pääsemiseks loodi struktuure, kus USA firma müüb oma kauba mõnele legaalsele firmale, kes tegutseb mitte otseselt USA huvisfääris olevas piirkonnas, ja see siis omakorda müüb kauba edasi offshore-firmale, kellelt kaup liigub lõpuks Iraani.
Ma ei oska sellele vastata. Minu klientide hulgas ei ole eriti neid, kes neid kasutaksid. Ma tean, et kõige rikkamad ja suurema varaga inimesed liiguvad pigem Aasia poole. Kapitali viiakse näiteks Dubaisse, Katari ja Hongkongi. Igasugune Euroopa ja USA surve tekitab kapitali liikumise sinnapoole.
Kandub, aga mitte nii efektiivselt, kui eeldatakse. Sealsed privaatpanganduse reeglid püüavad järgida kunagisi Šveitsi ja Luksemburgi näiteid. Kõik reeglid ei hakka igas riigis samamoodi kehtima.
Kindlasti ei tohi ettevõtjale ette heita seda, et ta otsib võimalust kulusid vähendada. Tuleb lähtuda printsiibist, et ettevõtja eesmärk ei pea olema võimalikult palju makse maksta. Euroopa Kohus on oma lahendites sätestanud, et ettevõtjal on õigus leida legaalsed vahendid, kuidas vähem makse maksta.
See võib olla isegi number üks põhjus, miks valitakse kaugeid saareriike. Oleme jõudnud sinna, kus suur tung kõige avalikuks teha on loonud olukorra, mis aina suurendab soovi teha ka kõige tavapärasemaid asju privaatselt. Maksud ei pruugi siis üldse teemaks olla. Riikide praktika peaks kindlasti olema see, et maksuamet saab õiguse teada, kus inimene tulu teenib, aga laiem avalikkus mitte. Üliagar avalikustamine peletab kõige jõukamad inimesed eemale. Äri ei saa kunagi olla liiga avalik.
Jah. Üks oluline äri ajamise kriteerium on edukus. Selle põhjal hinnatakse inimesi. Selge on see, et mida riskantsemad on investeeringud ja projektid, seda suurem on oht ebaõnnestuda ja pankrotti minna. Oma nimega kõigi ees selliseid investeeringuid teha on juba iseenesest suur risk. Äri ajamiseks on vaja omajagu privaatsust. Ei saa ikka kogu oma rahakoti sisu internetti üles riputada.
Eestioffshore-skandaalid
1990. aastate alguses algas Eestis vilgas offshore-firmade vahendamise äri, mis tõmbus koomale, kui ettevõtted tulumaksust vabastati.
ärimees ja poliitik. Näiteks Jüri Mõis, Viktor Kaasik ja Henn Ruubel. Samal ajal ja samas valdkonnas tegutses ka ettevõte Divec, keda tabas Eestis käibemaksuskandaal."
"21.03.2021, 13:34",uudised,https://epl.delfi.ee/artikkel/92902395/erasektor-ootab-sustlad-pusti-valmis-tegema-kaitsesusti-aga-vaktsiini-pole,"Erasektor ootab, süstlad püsti, valmis tegema kaitsesüsti. Aga vaktsiini pole","Praegu vaktsineeritakse inimesi perearstikeskustes ja haiglates, riigile on seni abiks olnud ka Qvalitas ja Medicum. Peamiselt kaitsepoogitakse veel riskirühmi ja eesliinitöötajaid.
Ent aprillis ja mais peaks Eestisse saabuma palju rohkem vaktsiine, mitusada tuhat doosi. Mais plaanitakse alustada ka n-ö reakodanike vaktsineerimist. Riik mõistis, et ei tule ulatusliku süstimisega omal jõul toime, ja haigekassa kutsus erasektorit appi.
Reedese seisuga ongi vaktsineerimiseks haigekassaga lepingu sõlminud järgmised ettevõtted: Sihtasutus Põltsamaa Tervis, OÜ Corrigo, S Silmarõõm OÜ, AS Medita Baltics, OÜ Kesklinna Tervisekeskus, AS Medicum ja OÜ Arstikeskus Confido. Lepingu järgi peab pakkuja tagama võime vaktsineerida nädalas vähemalt 750 inimest, kui vaktsineeritakse vähemalt kahes tegevuskohas. 300 inimest nädalas tuleb kaitsepookida, kui tegutsetakse ühes kohas."
"14.03.2017, 00:05",sport,https://epl.delfi.ee/artikkel/77530062/eesti-tippude-ja-leedu-keskmike-maavoistlus,Eesti tippude ja Leedu keskmike maavõistlus,"Täna Leedu meistriliigas seitsmendal kohal asuvat Pieno Žvaigždėsi võõrustav Tartu Ülikool ja neljapäeval Tallinnas Leedu kuuenda meeskonna Prienai Vytautasega kohtuv Kalev/Cramo ei saa end lugeda selgeteks soosikuteks. Tartu peatreeneri Gert Kullamäe selgituse kohaselt on Leedu liiga keskmike tase tõusnud selleks liialt kõrgele. „Leedu liiga tase on liikunud viimastel aastatel tugevalt üles,” nentis Kullamäe.
„Ilmselt on see juhtunud tänu välismängijatele. Paljudes meeskondades on kolm-neli leegionäri. Meie räägime siin oma meeste mängitamisest, aga nagu näha, ei jätku isegi leedulastel piisavalt omi mängijaid.”
Pieno Žvaigždėsi liider on ameeriklasest tagamees Derrick Low, oluline roll on ka ukrainlasel Andrei Agafonovil, pisut väiksema panuse annab venelane Nikita Balašov. Meeskonnas on ka mitu „tartlast”, näiteks mullu veel Rocki särki kandnud Evaldas Žabas ning varem Tartus pallinud Egidijus Dimša ja Vilmantas Dilys.
„Võrreldes meie eelmise vastase Nevėžisega, on tegemist vähemdistsiplineeritud meeskonnaga, mis mängib rohkem individuaalselt, ent samas on neil pikem varumeeste pink,” rääkis Kullamäe. „Tavaliselt kasutavad nad mängus vähemalt kümmet meest.”
Tartu poolel peaks täna mängima ka viimase koduliiga kohtumise õlavigastuse tõttu vahele jätnud Tanel Sokk. Õlg polevat küll veel päris korras, ent mängujuht proovib valuvaigistite abil meeskonda aidata. Kokkuvõttes peab Kullamäe soosikuks Leedu meeskonda – kasvõi seepärast, et nad saavad kordusmängu pidada oma koduväljakul. „Loodetavasti on esimeseks poolajaks oleva avamängu järel seis selline, et meil jääb teiseks kohtumiseks ka võimalus,” lausus Kullamäe.
Balti liiga
Poolfinaalid
Tartu Ülikool – Pieno Žvaigždės
14.03 kell 19 Tartus, 23.03 kell 19 Pasvalys
Kalev/Cramo – Prienai
16.03 kell 18.30 Tallinn, 22.03 kell 18 Prienai"
"30.05.2016, 23:55",arileht,https://epl.delfi.ee/artikkel/74676057/microsofti-teekond-soomes-kolme-aastaga-tipptegijast-pohja,Microsofti teekond Soomes. Kolme aastaga tipptegijast põhja,"Möödunud kolmapäeval said Microsofti Soome tütarfirma Microsoft Mobile OY Espoos asuvasse peakorterisse bussidega kohale sõidutatud tuhatkond töötajat ametlikult teada uudise, mida paljud neist hingepõhjas juba oodanud olid: tarkvarafirma koondas Soomes peaaegu kõik töötajad. Espoosse jäi alles ainult mõnekümnepealine arendusosakond ja 270 inimesega müügi- ja turundusettevõte. Sellega jõudis 2013. aastal Nokialt mobiilitootmise 5,5 miljardi euro eest ostnud Microsofti teekond Soomes lõpule.
Suurkoondamise taustal oli Microsofti nädal varem tehtud otsus 350 miljoni dollari eest maha müüa kogu Microsoft Mobile’i äri, jättes alles ainult Lumia nutitelefonid. Tavaliste mobiiltelefonide tootmise koos Vietnamis asuva koostetehasega ostis USA ettevõte FIH Mobile Limited, ülejäänu Soome firma HMD Global.
FIH on Hiina firma Foxconn tütarettevõte, Foxconn omakorda on maailma suurim mobiiltelefonide koostefirma, mis paneb kokku näiteks iPhone’i ja Blackberry telefone. HMD on aga Nokia eksjuhtide firma. Kuna HMD sai Microsoftilt kätte ka Nokia kaubamärgi kasutamise õiguse, pole raske arvata, mida seejärel tegema hakati: loomulikult Nokia-nimelisi telefone.
Microsofti saaga algas Soomes 2010. aastal, kui Olli-Pekka Kallasvuo asemel sai Nokia tegevjuhiks Microsofti korporatiivlahenduste divisjoni juht Stephen Elop. End aegade algusest mobiiliturul suunanäitajaks pidanud Nokia avastas ühtäkki, et on kohutavalt maha jäänud: nutitelefonide turg, kuhu Nokial eriti asja polnud, kasvas plahvatuslikult. Nokial polnud isegi korralikku nutitelefonide operatsioonisüsteemi, seda turgu vedasid Apple’i iOS ja Google’i Android.
Kanadalane Elop pidi seni soomlaste endi juhitud Nokiasse tooma rahvusvahelise äri hõngu, pidi vedama ettevõtte n-ö nutita telefonide ajastust nutiga telefonide ajastusse.
Osa soomlasi pidas Elopit Nokiasse sokutatud Microsofti agendiks või Trooja hobuseks. Algul paistis, et nii ongi, sest aasta pärast Elopi saabumist viskas Nokia prügikasti oma seni arendatud operatsioonisüsteemi MeeGo ja sõlmis Microsoftiga lepingu Windowsi kasutamiseks.
Windowsiga Nokiad ei osutunud aga eriti populaarseteks ja 2012. aastal kaotas Nokia suurima telefonitootja tiitli Samsungile. Elop kirjutas Nokia töötajatele kirja, milles võrdles Nokiat põleva naftapuurtorniga, mille puhul on kaks varianti: hukkuda tules või hüpata merre ja hakata ujuma. Ujumine aga ei edene, sest Windowsi opsüsteem on ebakindel ja ebapopulaarne.
2013. aasta septembris tuli uudis, mis vapustas kogu Soomet: Nokia müüs oma mobiiliäri tükkis kõigega Microsoftile maha. Paljude meelest oli see rahvusliku rikkuse poolmuidu käest andmine, ostuhinda 5,5 miljardit eurot peeti liiga väikseks, Elopit ettevõtte häbiplekiks ja soome rahva reeturiks.
Majanduslehed kirjutavad, et Elop mängis tehingut sõlmides Microsoftiga kokku ega kaitsnud sugugi Nokia huve. Raske on ka muud arvata, sest Elop läks kauba osana taas Microsofti tööle.
Mõni aeg hiljem Soomes ilmunud raamat „Operatsioon Elop” andis kanadalasele hävitava hinnangu: too olla maailma halvim tegevjuht. „Kui Elop alustas, oli Nokia nutitelefonide müük kasvamas. Elopi töö oli auke lappida. Pole mõtet rääkidagi. Ta ebaõnnestus oma töös täiesti omal jõul,” nentisid raamatu autorid.
2014. kevadel, kui tehingule oli viimaks saadud konkurentsiametnike heakskiit, sisenes Microsoft suure furooriga Soome. Nokia arendusüksused ja tehased võeti üle, lubati mitte ainult alles hoida senised 3500 töökohta, vaid ka suurel hulgal töökohti juurde luua. Plaanid olid ka muidu suured, näiteks lubas tarkvarafirma ehitada Soome suure serverikeskuse.
Kõik läks aga teisiti. Serverikeskust ei tulnud. Juba mõni kuu hiljem saadi Microsofti Redmondis asuvas peakorteris aru, et on hammustatud liiga suur tükk. 18 000 töötajat üle maailma koondati, paljud neist eksnokialased. Osa telefonide arendus lõpetati, sahtlisse visati ka Nokia nutikella prototüüp Moonraker.
2015. aasta algas näiliselt hästi: odavama otsa Lumia nutitelefonide müük kasvas. Aga isegi uus operatsioonisüsteem Windows 10 ei toonud Microsoftile mobiiliturul edu. Turuosa oli endiselt mikroskoopiline ja iga tehasest tulnud telefon tõi ettevõttele 12 senti kahjumit. 2015. aasta juulis läks Microsoft Mobile restruktureerimisele. Plaanid sisaldasid 7800 inimese koondamist, sealhulgas 2300 Soomest. Mobiiliäri hinnati Microsofti raamatupidamises nulli.
Meedias on hakatud Elopi panust Nokias ümber hindama. Tõsi on, et mobiiltelefonide tootmine on väikese marginaaliga äri. Miljardite eest müüdud mobiiliäri on praegu väärt sellest murdosa. Seega ei olnud Elop sugugi Microsofti agent Nokias, vaid pigem Nokia agent Microsoftis. „Elop ei olnud „mutt”, kes petukaubaga Nokia äri hõivas,” kirjutab Soome IT-asjatundja Petteri Järvinen. „Vastupidi, tänu temale pääses Nokia perspektiivituks osutunud tootmisest. Microsoft maksis selle eest miljardeid ja on toonud Soome majandusele kasu, andes tööd tuhandetele. Aitäh miljardite eest, Elop!”
Meedias on hakatud Elopi panust Nokias ümber hindama. Tõsi on, et mobiiltelefonide tootmine on väikese marginaaliga äri. Miljardite eest müüdud mobiiliäri on praegu väärt sellest murdosa. "
"12.12.2018, 12:17",kultuur,https://kinoveeb.delfi.ee/artikkel/84723343/arvustus-vestern-sistersi-vennad-on-kohustuslik-koikidele-red-dead-redemption-2-fannidele,"ARVUSTUS | Vestern ""Sistersi vennad"" on kohustuslik kõikidele ""Red Dead Redemption 2"" fännidele","""Sistersi vennad"" pole õnneks üldse see film, mida see reklaami põhjal tundub olevat. Lugu räägib vesternitele omaselt vägivaldsest Metsikust Läänest, ahnusest, perekonnast, missiooniga meestest, kullapalavikust ja soovist oma elu muuta, kuid seda jutustatakse hoopis teises stiilis. Teemad on küll tuttavad (vägivald tekitab vägivalda, kättemaks, vendlus), aga see, kuidas film jõuab juba tuttavate lookäikudeni, on värskendavalt teistsugune.
Film algab aga niivõrd meeldejääva stseeniga, et seda on raske unustada, mistõttu võibki jääda mulje, et tugevalt alustanud film ei paku hiljem enam midagi, mis oleks võrdväärselt meeldejääv. See tulevahetust täis algusstseen on oluline mitmes mõttes. Esiteks kuuleme filmi pealkirja lauses ""Me oleme Sistersi vennad"", teiseks tutvume vendadega nende tavapärase töö käigus (kurikuulsad palgalised relvakangelased) ja kolmandaks kordub see stseen ka hiljem uuesti, aga hoopis teises tähenduses.
Neljandaks on see stseen vaimustavalt paika pandud - see algab väga lihtsa üldplaaniga pimedast maastikust, mida toovad esile varahommikuse päikese abil välja joonistuvad mägede kontuurid. Sellele järgneb brutaalne tulevahetus, mille jooksul ei lenda Tarantino ""Vabastatud Django"" (""Django Unchained"") vaimus liitrite kaupa verd, vaid selle asemel kuuleme öises vaikuses kurdistavalt kõmisevaid püssipauke ja ning mõneks hetkeks näeme kuulide välkumise valguses ka kahte vaenupoolt.
See on vägivaldne, aga väga stiilne viis alustada filmi, mis tegelikkuses ei nõjatu üldse nii palju stiilsetele kaadritele, vaid hoopis Sistersi vendade (Reilly, Phoenix) suhtele, tahtmistele ja vajadustele ning muidugi ka kullapalavikust ja paremast ühiskonnanägemusest tiivustatud John Morrise (Jake Gyllenhaal) ja Hermann Kermit Warm (Riz Ahmed) sõprusele.
Filmi sõnum on tegelikult lihtne - mineviku teod ei määra tulevikku - , ning peategelaste omavaheline läbisaamine meenutab kohati nii Coeni vendade ""Tõelise visaduse"" (""True Grit"") ja nende esimese Netflixi üllitise ""The Ballad of Buster Scruggs"" humoorikamat osa, aga tõsisema osa poolest ka nende neo-vesternit ""Ei ole maad vanadele meestele"" (""No Country for Old Men"").
Kõige rohkem meenus filmi vaadates hoopis aga Ameerika mängustuudio Rockstari loodud käesoleva aasta suurim hittmäng ""Red Dead Redemption 2"", sest nii ""Sistersi vennad"" kui ka see kuni 150-tunnine mäng vesterni ajastu lõpust kannavad endas sarnaseid teemasid, peategelased on tihtipeale kimpus samade probleemidega ning enamjaolt komöödianäitlejana tuntud John C. Reilly kehastatud Eli Sisters ja Joaquin Phoenixi poolt hämmastava nüansseeritusega esitatud Charlie Sisters on üsna sarnased ""RDR2"" põhitegelastega, kelleks on Arthur Morgan (Roger Clark), John Marston (Rob Wiethoff) ja Dutch van der Linde (Benjamin Byron Davis). ""Red Dead Redemption 2"" seltsis veedetud 70 tundi jätsid mulle nii sügava jälje, mistõttu mõjuski ""Sistersi vennad"" nagu ideaalne viis, kuidas saada veel natuke korraliku annust vesterni.
""Sistersi vennad"" algab tugevalt, aga filmi esimene pool mõjub siiski üsna sihitult, kuigi sel ajal arendatakse peategelasi läbi dialoogi (vendadele omane näägutamine) ja erinevate sündmuste, mis otseselt küll lugu edasi ei vii. Probleem seisneb selles, et vendade karakterites ja nende eri kihtides pole žanri arvestades midagi uut ja erilist - traagiline minevik, lahku kasvamine, soov vägivallast loobuda, võimetus vägivallast kui elukutsest loobuda jne.
Kui see osa filmist ületatakse ja vennad oma missiooni eesmärgini, milleks on leida kullakaevaja, lõpuks jõuavad, saab lugu justkui uue hingamise ja algab nelja vaimustava näitleja (Reilly, Phoenix, Ahmed, Gyllenhaal) omavaheline huvitav ekraanimäng.
Audiard hoiab režii ja visuaalse stiili osas kinni uuematele vesternitele, krimithrilleritele ja neo-vesternitele omastest võtetest, aga juba mainitud algusstseen ja ka filmi viimased kaadrid on tõeliselt kenad kinematograafilised meistriteosed.
""Sistersi vennad"" alustab Eesti kinodes 14. detsembrist."
"16.06.2016, 00:10",valismaa,https://epl.delfi.ee/artikkel/74822505/briti-el-i-referendumi-paevik,Briti EL-i referendumi päevik,"Briti rahandusminister ähvardas lahkumise korral hiigelkärbetega
Rahandusminister George Osborne hoiatas eile, et Euroopa Liidust lahkumise korral tekib riigieelarvesse 30 miljardi naela (38 miljardi euro) suurune auk. Ministri sõnul tuleb see täita tulumaksu, alkoholi- ja kütuseaktsiisi tõstmisega ning suurte kärbetega tervishoiu, hariduse ja riigikaitse valdkonnas.
57 konservatiivset parlamendisaadikut vastas avaliku kirjaga, kinnitades, et Osborne ei saaks sellisteks meetmeteks vajalikke hääli kokku. „Kui minister plaanib neid ettepanekuid ellu viia, ei saa ta enam ametis jätkata,” lisati kirjas. Kuigi Osborne lubas kärbetele toetust saada ka opositsiooniparteidest, teatasid leiboristide liidrid, et ei nõustuks selliste meetmetega mingil juhul. Briti meedia nendib üksmeelselt, et kui referendumil otsustatakse liidust lahkuda, ei saa Osborne ega ilmselt ka peaminister David Cameron ametis jätkata.
Šotimaa valitsusjuht: pärast EL-ist väljumist võib Šotimaa iseseisvuda
Šotimaa esimene minister Nicola Sturgeon hoiatas, et kui inglased lohistavad šotlased vastu nende tahtmist Euroopa Liidust välja, võib toimuda uus Šotimaa iseseisvusreferendum.
„Referendumi tulemus on selgelt noateral,” ütles Sturgeon kolmapäeval Reutersile antud intervjuus, lisades, et kindlasti suureneb väljumise korral šotlaste toetus uue referendumi korraldamiseks – eriti olukorras, kui enamik valijaid hääletab väljumise poolt ja šotlased vastu.
Küsitluste järgi toetab rõhuv enamik Šotimaa elanikke euroliitu jäämist.
Sturgeoni sõnul teeb talle muret ka mõte, et kui Inglismaal ja mujal Ühendkuningriigis hääletatakse Euroopa Liidust lahkumise poolt, lähevad võimuohjad riigis tõenäoliselt konservatiivide parempoolse tiiva kätte."
"28.06.2018, 00:05",sport,https://epl.delfi.ee/artikkel/82839071/argentina-probleemid-kaivad-tegelikult-ka-lionel-messile-ule-jou,Argentina probleemid käivad tegelikult ka Lionel Messile üle jõu,"Jalgpalli MM-i favoriite ritta seades pannakse sinna ikka ja alati Argentina. Kuid enne käimasolevat turniiri oli argentiinlaste puhul õhus palju küsimärke. Kas Lionel Messi on ikka piisavalt motiveeritud ja heas vormis? Kas kaaslased on üldse nii head, et Messi kõrval mängida? Kui Messi motivatsioonis ei ole tegelikult üldse küsimus, siis tema kaasmängijate tasemes küll. Samamoodi on tugevalt kahtluse alla seatud peatreener Jorge Sampaoli pädevus. Argentina jalgpalli probleemid on tegelikult hoopis sügavamad.
Alagrupiturniirga kahest mängust ühe punktiga alustanud Argentina jõudis lõpuks kaheksandikfinaali, kui Nigeeria alistati 2 : 1. Messi viis ilusa tabamusega argentiinlased juhtima. Nigeeria viigivärava järel kadus vahepeal nende mängust küll igasugune idee – otsiti ainult Messit ja joosti sisuliselt peaga vastu seina. Lõpuks päästis 86. minutil edasipääsu kaitsja Marcos Rojo värav. Midagi lihtsamaks ei lähe, kuna järgmisena ootab neid ees Prantsusmaa.
Probleeme Argentinal jagub. Esialgu tundub, et vähemalt üks sai siiski lahendatud. Turniiri kahes esimeses mängus jättis kahvatu mulje 36-aastane Londoni Chelsea varuväravavaht Willy Caballero. Vigastatud Sergio Romero asemel esiväravavahiks kerkinud Caballero eksimus matšis Horvaatiaga maksis neile kurjalt kätte. Nigeeria vastu saigi kätt proovida hoopis River Plate’i puurilukk Franco Armani, kelle jaoks oli see üldse esimene matš Argentina eest. Tõenäoliselt jätkatakse sama rida.
Koosseisu puhul on üks probleem veel. Kui jalgpalliüldsus ei näe seal mingit küsimust ja kõik peaks olema lahendatav, siis ainus murekoht on mängu tulev Messi ego. Arusaamatuks on jäänud Paulo Dybala pingile istutamine. Koondise tõenäoline tulevane liider istub väljaku ääres, kuna tal on FC Barcelona staariga liialt sarnane mängustiil. Messi ongi väitnud, et nad ei ole võimelised koos mängima, kuna tahavad väljakul sarnaselt liikuda. Dybala näeb asju aga teises valguses.
„Messil ei ole siin vahetusmeest ega ole ka Barcelonas. Seega olen arvamusel, et võiksime koos mängida küll. Peame välja mõtlema viisi, kuidas ma koosseisu sulanduksin,” sõnas Dybala ise kodumaa meediale.
Nii usutaksegi, et kui Messi suruks oma ego alla, siis võiksid tema, Dybala ja Gonzalo Higuaín moodustada ülivõimsa ründetrio. Potentsiaal on tegelikult olemas.
Probleemiks loetakse ka peatreener Jorge Sampaolit, kellel lihtsalt puudub koondise praeguse koosseisu jaoks idee. Sampaoli meeskonnad on tavaliselt vastaste poolel väga agresiivsed ja suruvad meeletult. Argentinal puuduvad sellise mänguplaani jaoks vajalikud mehed. Sampaolil puudub aga tiimi jaoks taktikaline plaan, mis töötaks.
Argentina koondise koosseisu vaadates on nähtav ka kõige suurem probleem. Mure on tasemel noorte mängijate puudus. Aastatel 1995 kuni 2007 võitsid nad viiel korral U20 MM-tiitli. Viimase kümne aasta jooksul on nende U20 tiimid olnud aga kehvakesed. See ongi loonud olukorra, kus puudu on tipptasemel väravavaht, veel üks korralik keskkaitsja, äärekaitsja ja keskpoolkaitsja. Neid rolle tuleb täita veteranidel, kelle paremad päevad on juba möödas. Siinkohal vibutatakse sõrmega eelkõige riigi alaliidu suunas, kes on Argentinas ilmunud artiklite põhjal üdini korruptiivne ja muidu saamatu.
Jalgpalliliidu kapsaaeda läheb ka triangel koondise treenerite ümber. Kui 1974. aasta lõpust kuni 2010. aasta teise pooleni oli Argentina koondisel kokku ainult kaheksa lootsi, siis nüüd on juhendajaid vahetatud nagu sokke. Kaheksa viimase aastaga on koondisel olnud viis juhendajat. MM-valiksarja jooksul oli neid koguni kolm. Lõpuks pandi pukki Sampaoli, kes on aga osutunud saamatuks. Sellises olukorras puudub mängijatel selge arusaam toimuvast ja mänguplaanist.
Kõvasti tekitas küsimusi Sampaoli mängijate valik MM-iks. Välja jäid heas vormis kaitsjad Germán Pezzella ja Ezequiel Garay. Samuti heas hoos poolkaitsjad Matías Kranevitter, Rodrigo Battaglia, Pablo Pérez ja Leandro Paredes ja Itaalia liiga parim väravakütt Mauro Icardi. Käimasoleval MM-il tuleb aga hakkama saada juba tehtud otsustega. Laupäeval ootab ees Prantsusmaa. Selle paari võitja kohtub veerandfinaalis Uruguay või Portugaliga.
Argentina ees murdis D-alagrupi võitjana edasi Horvaatia, kes alistas viimases voorus 2 : 1 Islandi. Horvaadid mängivad järgmisena Taaniga. Selle duelli võitja mängib kaheksa parema seas Hispaania või Venemaaga."
"30.01.2021, 13:01",arvamus,https://epl.delfi.ee/artikkel/92416989/allar-joks-ja-karl-joonas-kendla-kolmest-polvkonnast-imbetsillidest-piisab-kuidas-mitte-pohjendada-vaktsineerimise-kohustuslikkust,Allar Jõks ja Karl Joonas Kendla: „Kolmest põlvkonnast imbetsillidest piisab.“ Kuidas (mitte) põhjendada vaktsineerimise kohustuslikkust,"Esitame alljärgnevalt õigusliku vaate, sest sundvaktsineerimine riivab põhiseaduses ettenähtud kehalist puutumatust ja enesemääramisõigust. Üldjuhul tohib inimest ravida ainult vaba ja teavitatud nõusoleku alusel, kusjuures igasugusest ravist võib põhjusest olenemata keelduda. Tahtevastast ravi võib rakendada üksnes siis, kui haige kujutab teiste inimeste tervisele arvestatavat ohtu.
Järelikult peab sundvaktsineerimiseks olema seaduslik alus ja ülekaalukas avalik huvi ning puuduma muud leebemad vahendid viiruse tõrjeks.
Vaktsineerimisega seoses on hetkel kiireloomulisemaid teemasid kui kohustuslikkus - tarneraskused, korruptsiooniriskide vähendamine ja ametiseisundi kuritarvitamine. Siiski tundub olevat viimane aeg algatada arutelu sundpookimise plusside ja miinuste üle.
Mida räägib teiste riikide kogemus?
Itaalia kehtestas 2017. aastal kümme kohustuslikku vaktsiini. Poolas on immuniseerimiskavas olevad vaktsiinid kohustuslikud ja vaktsineerimata lapsi kooli ei lubata. Samuti karistatakse nii Prantsusmaal kui ka Rumeenias vaktsineerimata laste vanemaid rahatrahviga. Meie põhjanaabrite 2017. aastal muudetud nakkushaiguste seadus sätestab, et patsientide ravimiseks peavad tervishoiutöötajad (sealhulgas praktikandid) olema mitme nakkushaiguse vastu vaktsineeritud.
Üks esimesi vaktsineerimisega seotud kohtulahendeid pärineb 1905. aastast, mil Ameerika Ühendriikide Ülemkohus tegi otsuse asjas Jacobson v. Massachusetts. Vaidluse keskmes oli küsimus, kas kohalikud omavalitsused võivad rõugete vastu vaktsineerimise kohustuslikuks muuta ja karistada kriminaalkorras vaktsineerimata laste vanemaid. USA Ülemkohus vastas küsimusele jaatavalt ja leidis, et kohalikud omavalitsused võivad kehtestada kodanikele mõistlikke kohustusi rahvatervise kaitseks, isegi kui need piiravad inimeste õigusi. Ka erapooletud kohtunikud võivad tulistel teemadel muutuda „emotsionaalselt üles köetuks"". Näiteks võib Ülemkohtu 1927. aasta otsusest asjas Buck v. Bell leida ühe ülemkohtuniku hinnangu vaktsiinivastaste kohta - „Kolmest põlvkonnast imbetsillidest piisab"".
Euroopa Inimõiguste Kohus on lubanud sundpookimist lahendis Solomakhin vs. Ukraina. Kaebajal tuvastati akuutne hingamisteede haigus ja kuna testide põhjal ei olnud difteeria vaktsiin talle vastunäidustatud, vaktsineeriti kaebaja epideemia ajal tema tahte vastaselt. Kohtu hinnangul riivab kohustuslik vaktsineerimine küll eraelu puutumatust, ent võib olla õigustatud vajadusega kaitsta rahva tervist, kui sellega ei kahjustata ülemääraselt ravile allutatud isikut.
Kohus sõnastas kriteeriumid, mida sundvaktsineerimisel järgida. Esiteks, kui kaalukad on rahvatervise kaalutlused, mis nõuavad nakkushaiguste leviku piiramist, ja teiseks vaktsineerimise sobivus igal konkreetsel juhul. Kuivõrd epidemioloogiline olukord Ukrainas oli tõsine ja vaktsiin kaebajale sobiv, siis pidas kohus sekkumist isiku kehalisse puutumatusse möödapääsmatuks.
Sloveenia konstitutsioonikohus tunnistas 2004. aastal põhiseadusevastaseks nakkushaiguste seaduse, mis kehtestas vaktsineerimiskohustuse. Kohtu hinnangul ei sätestanud seadus vaktsineerimata jätmiseks põhjendatud erandeid (näiteks ei saanud keelduda usulistel põhjustel) ega kehtestanud vastutust vaktsineerimiskahjustuste eest.
Euroopa Inimõiguste Kohtu suurkoda pole senini avaldanud otsust asjas Vavřička jt vs. Tšehhi Vabariik. Selles asjas peaks kohus andma hinnangu kohustusliku vaktsineerimise lubatavuse ja vaktsineerimisest keeldumise tagajärgede kohta. Tšehhi Vabariik kehtestas laste kohustusliku vaktsineerimise, ent mitmed lapsevanemad keeldusid nõusoleku andmisest erinevatel põhjustel (usulised veendumused, ebakindlus vaktsiinide tõhususes, kartus jms). Selle tagajärjel karistati vaktsineerimata laste vanemaid rahatrahviga või keelati lastel lasteaeda minna. Nüüd peavad Strasbourgi kohtunikud tegema lahendi, mis on pretsedent kõikidele liikmesriikide kohtutele.
Otsene ning kaudne sund
Eeltoodud näited kinnitavad, et sundvaktsineerimist saab läbi viia otsese või ka kaudse sunni abil. Esimesel juhul kohustatakse kõiki laskma end süstida koos ähvardusega muuta karistatavaks vaktsineerimata jätmise tõttu nakkuse levitamine.
Teisel juhul kasutatakse kaudseid mõjutusvahendeid või piiratakse juurdepääsu avalikele teenustele nagu haridus või teatud töökohtadele. Samuti on avalikus mõtteruumis kõlanud üleskutseid, et vaktsineerimisest keelduja kannab ise oma ravikulud või hüvitab teise inimese nakatamise tagajärjel tekkinud kahju.
Lisaks ei saa alahinnata võimalust, et tulevikus on reisimise eelduseks vaktsineerimistunnistuse olemasolu.
Hetkel on vaktsineerimine Eestis vabatahtlik. Mida tuleks silmas pidada, kui soovitakse kohustuslikuks muuta?
Enne selgitus, alles siis sund
Sundvaktsineerimise esimeseks eelduseks on arstiteaduslik konsensus selle kasulikkuses. Seni on olnud meditsiinitöötajate seas vastandlikke arvamusi vaktsineerimise ohutuse ja tõhususe osas. Kui tervelt 86% Ameerika teaduse edendamise assotsiatsiooni teadlastest pooldavad vaktsineerimist, siis Haiguste ennetamise ja tõrje Euroopa keskuse uuringu kohaselt tunnevad paljud Euroopa riikide tervishoiutöötajad muret vaktsiinide kõrvaltoimete pärast. Ka koroonavaktsiini kiire turuletulek on tekitanud näiteks Saksamaa, Suurbritannia ja India arstide seas kõhklusi.
Teiseks tuleks eelistada niikaua kui võimalik mitteõiguslike vahendeid, et saavutada vaktsineerimise kõrge hõlmatus. Selgitustöö ja soovitused töötavad reeglina paremini kui hirm karistuse ees. Sanktsioonid võivad pigem kasvatada vaktsineerimisvastaste arvu. Samas on sotsiaalsete hoiakute kujundamine vaevarikkam, kui seaduses ühe paragrahvi lisamisega kohustuse tekitamine.
Ei maksa alahinnata ka, et avaliku arvamuse surve tekitab valitsusele ahvatluse näidata end jõulise ja tegusana.
Riikliku vägivalla oht
Arvamusvabaduse osaks on õigus toetada sundpookimist. Samuti õigus tunda hirmu vaktsineerimise kõrvalmõjude või skepsist vaktsiini kasulikkuse osas. Arutame nii, et hoidume siltide kleepimisest ja viha õhutamisest.
Halvim, mis võib juhtuda, on, kui „abielusõjast"" väsinud eestimaalased kisutakse vaktsineerimissõtta. Koroona saab ükskord otsa, aga vaktsineerimine võib tulevikus seostuda riikliku vägivallaga.
Kaugel pole aeg, kus eliidi ja eesliinil olijate järel jõuab vaktsineerimise järg kõigi teiste kätte. See ei tohiks riigikogu tabada ootamatult."
"10.11.2015, 14:44",arileht,https://epl.delfi.ee/artikkel/72916895/tootute-arv-oktoobris-suurenes-toopakkumiste-arv-vahenes,"Töötute arv oktoobris suurenes, tööpakkumiste arv vähenes","Kõrgeim oli oktoobris registreeritud töötuse määr jätkuvalt Ida-Virumaal (8,9%) ja Valgamaal (8,1%) ning madalaim Harjumaal (3,0%) ja Tartumaal (3,3%), teatas töötukassa.
Kõige suurema osa eelnevalt töötanud registreeritud töötutest moodustasid oktoobri lõpus lihttöölised (19%), teenindus- ja müügitöötajad (18%) ning oskustöötajad ja käsitöölised (17%).
Oktoobrikuu jooksul lisandus septembrikuuga võrreldes vähem uusi tööpakkumisi. Kuu jooksul lisandus 3 096 uut tööpakkumist, millest 58% sisestati töötukassa portaali kaudu. Kuu jooksul vahendatavate töökohtade koguarv oli 7 536.
Kõige suurem osakaal vahendatavatest töökohtadest oli teenindus- ja müügitöötajatele (24%). Järgnesid oskustöötajatele ja käsitöölistele (19%), lihttöölistele (17%) ning seadme- ja masinaoperaatoritele ja koostajatele (17%) pakutavad töökohad.
Tööalasel koolitusel osales oktoobris 3 355 ja tööotsingu koolitusel (tööotsingu töötoas) 1152 inimest. Tööpraktikal osales 980, tööharjutusel 739 ning tööklubis 1039 inimest. Karjäärinõustamise teenust osutati 1 689 korral. Töötavatele ja mitteaktiivsetele inimestele mõeldud karjäärinõustamisel osaleti oktoobris 1120 korral.
Ettevõtluse alustamise toetuse abil sai ettevõtte luua 31 inimest, kelle äriplaanide kohaselt luuakse 47 uut töökohta. Palgatoetusega oli oktoobris töötamas 969 inimest. Lisaks osales veel 3 119 inimest erinevates teistes aktiivsetes meetmetes. Oktoobrikuus sai töötukassa abiga tööle või alustas ettevõtlusega 2789 inimest.
Töötukassa maksis oktoobris töötuskindlustushüvitist 9 187 inimesele ehk 30% kuu jooksul arvel olnud töötutest. Keskmine täiskalendrikuu eest makstud hüvitis oli 399 eurot ning hüvitisteks maksti kokku ligikaudu 3,1 miljonit eurot. Ligikaudu 124 euro suurust töötutoetust sai oktoobris 7 418 inimest ehk 24% kuu jooksul arvel olnud töötutest.
Kindlustushüvitist koondamise korral määras töötukassa oktoobris 666 inimesele. Keskmine oktoobris määratud hüvitis oli 1 458 eurot ning hüvitisteks maksti kokku üle 985 tuhande euro.
Tööandja maksejõuetuse hüvitise määras töötukassa oktoobris 89 inimesele. Keskmine määratud hüvitis oli 2 739 eurot ning hüvitisteks maksti oktoobris üle 139 tuhande euro.
Registreeritud töötuse statistika tugineb administratiivandmetele ehk kajastab nende töötute arvu, kes on ennast töötukassas töötuks registreerinud. Üldise töötuse, hõive ja mitteaktiivsuse kohta Eestis teeb statistikat statistikaamet, kes viib selleks läbi kvartaalset tööjõu-uuringut."
"12.11.2016, 00:10",lp,https://epl.delfi.ee/artikkel/76228031/lpaevik-kultuur,LPäevik - kultuur,"Teater NUKU avab juurdeehitise
NUKU jättis juba mõne aja eest hüvasti Pelgulinna Auna tänava ajutise teatrimajaga, kus veedeti aasta. Homme on aeg avada uuenenud teatri- ja muuseumikompleks ning Ferdinandi-nimeline uus saal. Juurdeehitises jagub avastamist küll ja veel, eraldi tähelepanu väärib Maile ja Eliina Grünbergi loodud sisekujundus.
Pop-up-galeriis näidatakse kunsti ja kunstnikke
Uni näitab nägusid Sõltumatu Tantsu Laval"
"29.11.2016, 00:30",kultuur,https://epl.delfi.ee/artikkel/76420715/tahelepanek-schilling-jaab-jargmisel-aastal-ara,Tähelepanek: Schilling jääb järgmisel aastal ära,"Festivalikorraldajad läkitasid eile pärastlõunal sotsiaalmeediase ametliku teadaande, et 2017. aasta suvel jääb ilusa muusika festivaliks ristitud Schilling ära: „Kümme emotsiooniküllast toimumiskorda on selja taga. Köögipoolelt vaadatuna võtab paraku ikkagi võimust kogetava olukorra korduvuse tunne (déjà vu), seda hoolimata pidevast arengust. Kui kaua ühe koha peal keerutada, hägustub pilk, kaob tasakaal, südagi võib pahaks minna. Raske on aru saada, mis ümberringi toimub. On aeg tegeleda – vähemalt korraks – millegi muuga.”
Kuigi hipsteritel jääb järgmisel suvel idüllilisse väikelinna kogunemata, ei tasuks siiski pead norgu lasta, sest kuigi ka 2009. aastal jäi Schilling ära, naasis üritus aasta hiljem. Ehk tehakse ka sel korral vaid väike paus ja juba ülejärgmisel suvel kohtume kõik taas Kilingi-Nõmmel?
Schilling on pakkunud muusikasõpradele mitu ilusat suve, kus kõrvu on paitanud näiteks Kimya Dawson, Jaakko Eino Kalevi, The KVB, Sean Nicholas Savage, Rangleklods, Prince Rama, Vaiko Eplik & Eliit, 3 Pead, Holy Motors, Pastacas, Imandra Lake, Jaan Pehk, Marten Kuningas ja paljud-paljud teised."
"27.06.2020, 08:10",lp,https://epl.delfi.ee/artikkel/90248335/hobisunoptik-kelle-ennustused-lahevad-pea-alati-tappi,"Hobisünoptik, kelle ennustused lähevad pea alati täppi","Augustis saab täis kümme aastat sellest, kui tilluke Väike-Maarja oli jutuks terves Eestis, ilma et vald ise oleks midagi erilist korda saatnud. Väike-Maarjast sai epitsenter 2010. aasta äikesetormile, mis 8. augusti palaval õhtul raputas järsku suurt osa lõuna- ja idapoolset Eestit. Maru hävitas Väike-Maarja kiriku torni, peksis segi aedu ja murdis puid. Rahas mõõdetavat kahju oli tollal 30 miljonit krooni. Tagantjärele on ilmauurijad leidnud, et tegemist oli Eestis eriti harva esineva tormiga, mida tekitab äikese tagalas maapinnale sööstev külmem õhk. Ilmainimesed nimetavad sellist tüüpi tormi hellitavalt derecho’ks (hisp sirgjooneline).
Samal ajal, kui ülejäänud Väike-Maarja pööras silmad taevasse hirmus, vaatas üks 12-aastane Simuna aleviku poiss äikesepilvede poole aukartliku imetlusega. Tõsielu- ja loodussaadetest nähtud äärmuslikud ilmastikunähtused laotusid laiali siinsamas, 500 elanikuga Simunas, mis oli seni olnud kuulus üksnes selle poolest, et siin on Pedja jõe alguspunkt ning Henrik Olvi ja Netty Pinna sünnikoht.
Tormi ajal kogetu vaimustas poissi niivõrd, et ta hakkas looduse ja ilmastikunähtuste vastu aina rohkem huvi tundma. Sellega kaasnes soov nähtut pildistada ja et kõike kogetut teistega jagada, valmis tema esimene blogi „Tormipoisid”. Ülikoolis valis ta oma erialaks geograafia, et end veelgi täiendada.
Enda tähelepanekuid ja pilte jagab Kairo nii omanimelisel Facebooki lehel kui ka Ilmahuviliste grupis, milles on juba 16 000 liiget. Prognoose postitab Kairo oma lehele iga päev ja sageli leiab nende alt kommentaare, kus kiidetakse, et hobisünoptiku ennustused on nii täpsed, et muid ilmauudiseid enam ei jälgitagi.
„Ega ma osanud arvata, et mõne aastaga sinna nii palju inimesi koguneb. Arvasin, et heal juhul 300–400 inimest tuleb,” naerab Kairo siira üllatusega. Pärast noorpõlve Jõgeval ja Tartus veedetud ülikooliaega on tormipoiss tagasi Simunas, kust kõik algas. Istume juunileitsakuga aias ja joome Kairo kasuema valmistatud rabarbrilimonaadi, mis mõjub palava ilma käes kui kauaoodatud vihm põuasele põllule. Räägime ilmast.
Kairo sõnul on praegu valitsev suvekuumus petlik, sest tegelikult on Simunas viimased neli päeva äikest tulnud. „Äkki tuleb täna viies kord ka ära,” märgib ta lootusrikkalt. Tegelikult on see „äkki” öeldud muidugi rohkem moe pärast, sest Kairo teab üsna täpselt, mis saama hakkab. Kodukoha ilma paremaks mõõtmiseks ja prognoosimiseks on ta majatagusele maalapile ehitanud lausa väikese ilmajaama, mis vajalikke andmeid kogub.
Kairo jälgijaskonnast suur osa rõõmustab prognooside üle, mis lubavad rannailma, siis hobisünoptiku jaoks on neid ennustusi koostada pigem igavavõitu. Ohtlikud nähtused motiveerivad teda rohkem vaatlema kui lihtsalt ilus ilm.
„Kui postitan äikesega seotud asju, siis tihtipeale inimesed kommenteerivad, et kuidas see sulle meeldida saab, see on ju jube. Mõistan, et inimesed kardavadki äikest, aga mul endal seda hirmu pole. Olen seda nii palju vaadelnud, et tean juba äikesega seotud ohtusid ega lähe vaatluse ajaks elektriposti juurde või puu alla vihmavarju – need on elementaarsed asjad. Kui sähvimine muutub väga tugevaks, siis lähen minema ega jää ootama seda viimast hetke.”
Kui on oodata äikest, tuleb kaamera ühes võtta ja üritada välk pildile püüda.
Eluohtlikke olukordi pole Kairol äikest jahtides veel ette tulnud, aga hirmutavaid hetki küll. Näiteks vahel autosõidu ajal juhtub, et välk lööb suure raginaga otse kõrvalolevale põllule. Ükskord lõi välk Jõgeval täpselt maja taha, kui Kairo parajasti välisust lahti tegi. „Silme eest lõi kohe valgeks ja kõva pauk ehmatas ära,” meenutab ta. Õnneks oli ta kaamera juba rõdule paika saanud ja oli muuga, nagu oli, vinge foto oli tal igatahes soolas.
Sellistel juhtudel üritab Kairo kõigepealt kiiresti maha rahuneda. „Vahel on olnud šokimomente, kus on väike ärevus sees ja värised natuke. Aga see läheb veidi aja pärast üle. Pärast on jälle hea olla ja mõtled: oh, tegelikult oli päris lahe!” Kairo tunnistab, et hirmust hoolimata on adrenaliin tema puhul väga suure tõukejõuga faktor, mis paneb aina uusi ekstreemsusi otsima. Seda on näha. Tormist rääkides kiireneb Kairo rääkimistempo tunduvalt ja ta silmadesse ilmub sära, mida tema vanemad ilmselt 2010. aasta augustitormi ajast juba hästi tunnevad.
Et ilmaennustus oleks võimalikult täpne, jälgib Kairo iga päev eri mudeleid, globaalseid ja piirkondlikke. Nende hulgas on nii selliseid, mida kasutatakse riigi ilmateenistuses, kui ka põnevaid regionaalmudeleid, mida riigi palgal olevate sünoptikute laualt ilmselt ei leia.
Ennustusega paneb Kairo mööda väga harva. „Näiteks sügistormidega on olnud juhtumeid, kus ilmamudel ei suuda otsustada, kus see tsüklon nüüd täpselt läheb: kas kaldub põhja või lõuna poole? Kümme kilomeetrit põhja-lõuna poole kaldumine muudab olukorda juba täiesti. On olnud juhtumeid, kus ma olen küsimärgi all terve aeg, sest ma ei tea, kuhu tsüklon liigub – kas see saab nüüd tugevama tuule või ainult tuulevaikust?”
Kui Kairol juhtub ennustus aia taha minema, selgitab ta oma jälgijatele, miks nii läks, ja inimesed mõistavad. „Risti kohe ei lööda. Kõik ju eksivad ja teevad vahel vigu. Ega ilmamudelid näita ka alati täpselt, sellega peab lihtsalt leppima.”
Miks eksib Kairo aga harvemini kui paljud ilmaportaalid või riigi ilmateenistus? Tema sõnul võib põhjus olla see, et ta keskendub laiemale pildile. „Portaalidega on see lugu, et need on mudelist toored andmed. Need muutuvad päeva jooksul vähemalt kolm korda. Tihti ongi nii, et inimene võtab portaali lahti ja vaatab ainult arve, aga arvud muutuvad tihti.”
Pere juba teab, et kui ma kuskile välja lähen, siis tuleb pesu õuest tuppa tuua.
Pealegi usaldatakse liiga tihti pikaajalisi prognoose, mis on sageli ebatäpsed. Kairo sõnul saab veel üsna adekvaatse ennustuse koostada ühe kuni nelja päeva peale, maksimaalselt seitsmeks päevaks. Sellest pikemaks ajaks pole detailset prognoosi mõtet kokku panna või tõsiselt võtta. „Jälgin mudeleid ja kogu pilti üldisemalt. Ma ei vaata ainult seda, mis temperatuur meil on, vaid seda, milline olukord on laiemalt, näiteks Baltimaades või kogu Euroopas – sellest oleneb ka meie edasine ilm.”
Kui Kairol on oma lehel võimalik ennustus üldiselt kokku võtta, peavad ilmateenistuse sünoptikud katma kõik Eesti kaardil olevad kohad ja nende kohta prognoosi tegema. „Inimene vaatab õhtul televiisorit ja näeb, et näiteks kuskile Väike-Maarja peale on järgmiseks päevaks märgitud äike, ja ta ei tea, et äike selles kohas võtab tegelikult maakonna prognoosi kokku. Tegelikult võib äike olla ükskõik kus selles maakonnas, sünoptikud märgivad selle lihtsalt Väike-Maarja peale, sest nad peavad kuskile selle punkti maha panema. Ja siis ongi nii, et inimene seal Väike-Maarjas vaatab, et tal ei tulnudki äikest, see oli kümme kilomeetrit eemal. Tegelikult sünoptik mõtleski ennustust tehes, et äike võib kuskil seal lähistel olla, mitte otseselt Väike-Maarjas. See ongi põhjus, miks nad mõnikord ehk kriitikat saavad – seal on nii palju nüansse, mida tavainimene ei tea. Mina sellega jällegi tegelema ei pea. Ma võin hetkel kirjutada, mida tahan.”
Ennustamise alustõed
„Ennustamiseks on eri viise. Soovitan inimestel kohvipaksu või seapõrna pealt ennustamise asemel õppida pilvi tundma, sest pilved reedavad väga palju, missugune ilm võib tulla lähitundidel või järgmise 24 tunni jooksul. Näiteks kui päikeselisel päeval kattub taevas valge ühtlase pilvetekiga (kiudkihtpilvedega), millest kumab läbi päike ja mille ümber moodustub sageli 22-kraadine haloring, siis see viitab lähenevale ilmamuutusele. Sellest võib järeldada, et saabub front ühes lausvihma või isegi äikesega. Kuumal päeval, kui õhumass on niiske, ebapüsiv ja päeva teises pooles on näha, et järsku hakkavad taevas kerkima võimsad vahukooremäed (rünkpilved- ja rünksajupilved), siis see on selge märk näiteks äikeseohu suurenemisest. Inimesed ei pööra nendele pilvedele piisavalt tähelepanu ja naudivad oma päeva edasi, aga nad ei taju seda, et oht on sisuliselt nende endi pea kohal ja ilm võib muutuda kümnete minutitega. Kuumal niiskel suvepäeval võib vihjeid anda ka udu – näiteks niiskel öösel aluspind jahtub ja võib tekkida tihe udu, mis alles järgmisel hommikul hajub. Olen täheldanud, et pärast sellist ööd on järgmisel kuumal päeval ka suure tõenäosusega kusagil äikesevihma oodata.”
Kuigi Kairot võib ilmateenistuse sünoptikute otseseks konkurendiks pidada, ei kaldu ta kordagi nende tööd kritiseerima. Vastupidi, neist mitu on tema suured eeskujud. Ilma-iidolitest toob ta esile Taimi Paljaku, Ele Pedassaare, Ain Kallise ja Jüri Kameniku, kes õpetas talle pilvede vaatlemise kunsti, kui Kairo oli poisike. Mitmega neist saab ta hästi läbi ja paljude oma eeskujudega on ta tutvunud. Eestis kohtuvad ilmahuvilised äikesetormivaatlejate kokkutulekul, mida korraldatakse iga suvi ja kus Kairo on tihe külaline.
Sel kuul lõpetas Kairo Tartu ülikoolis geograafiaõpingud ja haub nüüd plaani, mis edasi. Bakalaureusekraad käes, on ta hakanud tööd otsima, ent midagi kindlat veel silmapiiril ei paista. Kui vähegi võimalik, võiks uus proovikivi olla ikkagi ilmaga seotud. „Potentsiaali on ja sellisel asjal on tegelikult ka nõudlust. Kui inimesed kogu aeg uurivad, küsivad ja tahavad teada, siis oleks väga hea selline trikk enda kasuks pöörata.”
Peale töö leidmise on Kairo ülejäänud unistused üsna sirgjoonelised. „Keeristorm on veel nägemata. Keravälk on selline väga eriline ja müstiline juhtum, millest keegi eriti midagi ei tea. Inimesed kirjeldavad seda kui tulekera või õues hõõguvat asja. Või et tuleb pistikust sisse ja läheb välja, nii et lööb midagi katki... Seda ma pole ka veel näinud,” õhkab ta.
„Alles hiljuti sadas Pärnumaal Vändra kandis seitsmesentimeetrise läbimõõduga rahet. Olen küll rahet näinud, aga mitte nüüd nii suurt. See lõhub sul ära kõik kasvuhooned, autod ja taimed. Ütleme nii, et oma aeda ei tahaks seda, aga kui see oleks kuskil eemal põllu peal, siis läheks korjaks selle üles. See oleks ju lahe. Paned sügavkülma ja saad tasuta jääd,” naerab Kairo.
Kolm ilmaküsimust
Rekordiliselt sooja talve põhjustas erakordselt võimas polaarpööris ehk pooluse ümber asuv suur madalrõhuala, mis liigub vastupäeva. Lihtsasti lahti seletades: see hoidis külma arktilist õhku Arktika kohal lõksus.
Tugev polaarpööris talvel tähendab ühtlasi tugevamat läänevoolu. Tugev läänevool tähendab sajusemat, soojemat ja tormisemat talve Põhja-Euroopas, kaasa arvatud Eesti piirkonnas. Lõuna-Euroopas domineeris samal ajal kõrgrõhkkonna mõju ja ilm oli kohati isegi külmem kui meil. Möödunud talvel polaarpööris põhjapooluse kohal eriti ei nõrgenenudki ja näitas oma võimu kevade saabumiseni.
Teadaolevalt on see viimase 100–150 aasta ainuke nii soe talv, kus kõigi talvekuude temperatuurid Eesti keskmisena jäid plusspoolele püsima. Talved keskmiselt on viimastel aastatel olnud pigem soojemad ja tuulisemad, välja arvatud mõned üksikud aastad. Möödunud talv oli aga kõige ekstreemsem näide. Tõenäosus, et selline talv lähiajal kordub, on pigem väga väike. Võimalik, et nüüd lähiaastatel tuleb ehk mõni külmem ja lumisem talv. Viimane tõeliselt külm ja lumine talv oli 2010. aastal, kui jaanuari keskmine temperatuur Eestis oli lausa –11,4 kraadi. Külmad ja lumerohked talved ei kao tulevikus veel kuhugi, kuid neid tuleb lihtsalt harvemini ette.
Päris kliimateadlane ma pole, aga nii palju, kui olen teadustöid uurinud ja lugenud, siis arvan, et tulevikus võivad meil näiteks sageneda suvised kuumalained, põuanähtused, maastiku- ja metsapõlengud.
Mis puudutab äikesega kaasnevate ohtlike ilmanähtuste sagedust, siis nendega toimuvas on tänapäevani palju ebaselgust. Eelduste kohaselt mõjutavad 21. sajandi kliimamuutused üha rohkem atmosfääri õhuniiskust, stabiilsust, dünaamikat ja temperatuurirežiimi. Näiteks isegi väikene muutus globaalses keskmises temperatuuris võib avaldada suurt mõju ekstreemsete ilmanähtuste esinemissagedusele. Varasemad uuringud näitavad, et ka Põhja- ja Kirde-Euroopa suviste ja talviste tugevate sadude intensiivsus on juba 1960-ndatest suurenenud. Seda saab mingil määral põhjendada läänevoolu tugevnemisega.
See aasta on üldse väga kummaline ja siin ei imesta millegi üle. Päris täpselt ei oska öelda, milliseks see kujuneb. Eks see too kõike: sooja, päikest, äikest, vihma ja mõningaid jahedamaid päevi. Osa ennustajaid arvab, et pärast sooja juunit tuleb suvi pigem jahedapoolne. Ma selles nüüd nii kindel poleks. Huvi pärast vaatasin ka vanarahvatarkusi. Vanarahvas on öelnud, et väga pehmele talvele järgneb sageli soe suvi. Mine sa tea! Praegu paistab, et suvist soojust jagub veel kindlasti juuni lõpuni ja võimalik, et ka juulisse. Mudelite kauged prognoosid pakuvad praegu keskmisest soojemat juulit ja normilähedast augustit. Sademeid tuleb pigem normi piires ja kohati üle sellegi – piirkonniti on ilm siiski väga erinev. Mõni koht peab sademeid kauem ootama."
"06.05.2016, 00:10",kultuur,https://epl.delfi.ee/artikkel/74440053/tahelepanek-opi-tarkvaras-auke-leidma,Tähelepanek: õpi tarkvaras auke leidma!,"Suured tehnoloogiafirmad maksavad meeleldi preemiat inimestele, kes nende tarkvaras/veebikeskkondades turvaprobleeme leiavad ja asjast ausalt teatavad.
Eriti lahke on selles mõttes Facebook, millele kuuluvad nii samanimeline sotsiaalvõrgustik kui ka foto- ja videojagamise keskkond Instagram, vahetu sõnumiside teenus Whats-App, virtuaalreaalsuse teerajaja Oculus VR jm. Rahajagamise eesmärk on muidugi kasutajate elu turvalisemaks muuta. Augu võib ju leida pahatahtlik inimene ja tema edasistest nurjatustest lähtuv kahju (ettevõtte mainele, kasutajaandmetele, äpile, saidile, teenusele) võib olla suurem kui makstavad preemiad.
Tuleb möönda, et Facebooki populaarsetes toodetes on üllatavalt arvukalt lappimata kohti. 2015. aastal jagasid nad 210 isikule kokku koguni 936 000 USA dollarit „leiuraha”. Sõbralikud häkkijad saatsid neile kokku 13 000 leidu, millest 102 olevat olnud kaalukamad.
Kuna selliseid lugusid on palju, ei ületa enamik uudisekünnist. Küll suutis seda Soome poiss Jani, kes õppis Instagramis teiste kasutajate kommentaare kustutama. Asi on ilmselt selles, et Jani on kõigest kümneaastane. Poisi isa kommenteeris Iltalehtile, et Jani ja tema kaksikvend on osavad pealtnäha turvalistes veebikeskkondades auke leidma. Instagrami juhtum olla aga nende seni suurim saavutus."
"10.09.2020, 20:26",lp,https://epl.delfi.ee/artikkel/91007755/kreeka-porgulik-pagulaslaager-leidis-tule-labi-lopu,Kreeka põrgulik pagulaslaager leidis tule läbi lõpu,"Kreekas Lesbose saarel asuv Moria pagulaslaager oli enne praegust katastroofi olnud juba pikalt terava tähelepanu all, sest probleeme tundus olevat lõputult: kritiseeriti nii ebasanitaarseid olusid kui ka Kreeka valitsuse käitumist, peale selle sagenesid kohalike kokkupõrked laagri asukate ja töötajatega.
Abiorganisatsioonide töötajad hoiatasid juba ammu, et elu ülerahvastatud laagris, kus pole piisavalt tualette ega dušše ja puudu jääb ka arstiabist, viib varem või hiljem katastroofini. 2015. aastal püstitatud Moria varjupaigas oli ruumi kõige rohkem 3100 inimesele, kuid tegelikult pidi see majutama 12 500 inimest.
Sel nädalal toimuski katastroof. Probleemid algasid möödunud nädalal, kui ühel Somaaliast pärit migrandil diagnoositi koroonaviirus. Nakkus levis ja viirus tuvastati veel vähemalt 35 inimesel. Laager pandi karantiini, kuid osa laagrielanikke läks seepeale raevu.
Lesbose elanikele kehtisid kevadel karmid piirangud, kuid suvel need tühistati. Seevastu Moria pagulaslaagri migrantide liikumispiiranguid pikendati seitse korda. „Nägin kell 11 õhtul, kuidas vihased inimesed süütasid laagri. Nad olid laagri olukorra pärast väga pahased. Meile on kehtinud pikka aega piirangud, kuid kreeklaste jaoks selliseid reegleid pole,” rääkis üks laagriasukas Guardianile.
Kreeka migratsiooniminister Notis Mitarakis tõotas üleeilsel pressikonverentsil, et süüdlased ei jää karistamata.
Esimene, suurem põleng toimus teisipäeva öösel ja sundis tuhandeid inimesi laagrist põgenema. Järgmisel öösel puhkes uus tulekahju just piirkonnas, mida leegid olid eelmisel päeval säästnud. Veelgi rohkem migrante pidi lahkuma. Paljud ei osanud kuhugi minna ja jäid lihtsalt paarisaja meetri kaugusele istuma, kirjutab New York Times.
Pagulased pidid ööbima sõiduteede ääres, põldudel ja supermarketite parkimisplatsidel.
Pagulased pidid ööbima sõiduteede ääres, põldudel ja supermarketite parkimisplatsidel, sest võimud olid saatnud piirkonda juurde politseinikke, kes tõkestasid neil tee pealinna Mitilinise ja teiste linnade poole. BBC kirjutab, et väidetavalt ründasid Moria-lähedase küla elanikud sealt läbi minevaid migrantide ja takistasid nende liikumist.
Kreeka võimud saatsid saarele uusi telke ning kavatsevad osa lageda taeva alla jäänud inimesi paigutada parvlaevale ja kahele mereväe alusele. 406 täiskasvanud saatjata alaealist saadeti lennukiga Põhja-Kreeka laagritesse.
Sakslased nõudsid Moria asukate vastuvõtmist
Mitmes Saksamaa linnas avaldasid tuhanded inimesed Moria migrantide toetuseks meelt. Berliini peavaksali esisele väljakule kogunenud rahvahulk nõudis, et pagulased toodaks Saksamaale. „Meil on siin ruumi,” skandeerisid meeleavaldajad.
Palju oli näha siseminister Horst Seehoferit kritiseerivaid plakateid. Minister lükkas tagasi mitme Saksa linna taotluse pagulasi vastu võtta. Seehoferi sõnul on tarvis üleeuroopalist lahendust. Meeleavaldused toimusid peale pealinna ka Frankfurdis, Hamburgis ja Münchenis.
Moria laagris tegutsenud koordinaatori Annie Petrose sõnul panid politseinikud tal tee kinni, kui ta üritas vigastada saanud inimesi haiglasse viia. „Võtsime laagrist peale raseda naise ja murtud jalaluuga teismelise poisi. Kui jõudsime Mitilinise lähistele, seisis teel märulipolitsei. Anusin politseinikke, kuid nad ei lasknud meid läbi. Siis üritasin kiirabi kutsuda, kuid nad keeldusid teesulu juurde tulemast,” rääkis Petros Guardianile. Lõpuks sõitis ta tagasi ja pääses ringiga haiglasse.
Kreeka on tuhandeid Lesbosele saabunud migrante aastaid Moria laagrisse paigutanud. Laagrielanikud ei tohi enne lahkuda, kui võimud on jõudnud nende asüülitaotluse läbi vaadata. Tegu on kurikuulsalt aeglase ja bürokraatiat tulvil protsessiga. Samal ajal suhtuvad alguses migrante soojalt tervitanud saareelanikud neisse üha vaenulikumalt.
Mullu juulis ametisse astunud Kreeka peaminister Kyriakos Mitsotakis lubas, et ülekoormatud laagrite asemele ehitatakse Lesbose, Samose, Chiose, Lerose ja Kosi saarele uued suletud migrandikeskused. Tänavu aprillis teatas inimõigusühendus Human Rights Watch, et Kreeka võimud pole Moria laagri ülerahvastatusega piisavalt tõsiselt tegelenud. Peale selle hoiatas ühendus, et laager pole sugugi valmis võimalikuks koroonapuhanguks.
Kui ehitusmaterjalidega töölised tänavu veebruaris Lesbosele ja Chiosele saabusid, ründasid neid rahulolematud kohalikud. Vaenulikult meelestatud kohalike arvates tähendab suletud keskus seda, et tuhanded migrandid jäävadki saarele.
„Kreeka on jäetud üksi tegelema tuhandete inimestega, kes saabuvad meie riiki,” kaitses Kreeka Euroopa asjade minister Miltiadis Varvitsiotis eile europarlamendi välisasjade komisjonis esinedes Ateenat kriitika eest."
"27.04.2016, 11:11",valismaa,https://epl.delfi.ee/artikkel/74362855/saksamaal-vahetatakse-ootamatult-valja-valisluure-juht,Saksamaal vahetatakse ootamatult välja välisluure juht,"Julgeolekuringkonnad kinnitasid Saksa uudisteagentuurile DPA ajalehe Süddeutsche Zeitung ning ringhäälingute NDR-i ja WDR-i varasemat uudist.
BND uut presidenti Kahli esitleb kolmapäeval avalikkusele Saksamaa kantsleriameti juht Peter Altmaier.
Ametlikult pole BND juhi väljavahetamisele mingit seletust veel antud. DPA allikate teatel kahtlustatakse Saksamaa julgeolekuringkondades, et kantsleriamet tahab BND reformidebatti ja islamiterroristide ohtu silmas pidades anda selge signaali uue alguse kohta BND-s.
BND on USA rahvusliku julgeoleku agentuuri NSA ja iseenda vastuoluliste pealtkuulamispraktikate tõttu suure surve all olnud. Muu hulgas sisestas BND oma pealtkuulamisjaama Baieris Bad Aiblingis NSA otsingusõnu, millega spioneeriti Euroopa liitlaste järel. Ka BND enda otsingusõnadega nuhiti teiste hulgas Euroopa Liidu institutsioonide järel.
Sotsiaaldemokraadid hoiatasid Kahli kohe kavandatava BND reformi blokeerimise eest. Opositsiooni esindajad ei ole rahul: vasakpoolsed nõuavad BND afäärile kantsleriametis täiendavaid personalialaseid tagajärgi, rohelised tahavad laiemat uurimist ning hoiatavad Schindleri patuoinaks tegemise eest.
63-aastane Schindler on umbes 6500 töötajaga BND-d juhtinud alates 2012. aasta algusest. Pensionini on tal napilt kaks aastat. Möödunud kuudel on tal olnud probleeme tervisega."
"05.02.2021, 06:30",sport,https://epl.delfi.ee/artikkel/92452903/aasta-pekingi-olumpiani-kes-stardis-kes-voidab-medali,"Aasta Pekingi olümpiani. Kes stardis, kes võidab medali?","Peale tema meil medalilootusi pole, kui just keegi võimsat arenguhüpet ei tee. Või siiski... Kurlingu segapaar Marie Turmann ja Harri Lill näiteks, aga neil on kõigepealt vaja olümpiale pääseda.
Niisiis oleks aasta enne olümpiamängude algust paslik uurida, kes meite omadest olümpiale saavad ja kuidas. Huvitaval kombel võib Eesti delegatsioon Pekingis olla taliolümpiate suurim – 32 sportlast –, aga ka kõige väiksem: kõigest 14 atleeti. Lõplik selgus saabub tuleva aasta jaanuaris.
Kvalifikatsioonisüsteem on sedavõrd keeruline ja veniv, et selle lahtiseletamine täidaks leheruumi. Jämedalt öeldes: riigid seatakse järjestusse – mehed ja naised eraldi – MK-etappide ning juunioride ja täiskasvanute MM-ide põhjal, punkt pannakse tuleva aasta 17. jaanuaril. Viis paremat riiki saavad esmalt neli, viis järgmist kolm, kümme järgmist kaks olümpiakohta, ülejäänud ühe. Siis hakatakse jagama lisakohti, kuni kummastki soost 144 suusatajat on paigas.
Eesti mehed on tänavuse rahvuste karika arvestuses 12. naised 18. kohal, nii et võib eeldada, et saame Pekingisse saata 2 + 2 sportlast ja õnne korral pigistada välja ka ühe-kaks lisakohta.
Suusatajaid Pekingis: max 6, min 4
Rahvusvaheline laskesuusatamise föderatsioon muutis koroonapandeemiast tingitud reisipiirangute tõttu pisut olümpiale kvalifitseerumise süsteemi. Seetõttu ei lähe arvesse kõik tänavused MK-etappide ja MM-i sõidud, vaid igal riigil – mehed ja naised eraldi – tosina võistluse parimad tulemused (kuus sprinti, kolm teatesõitu, üks tavadistants, segateade ja segasprinditeade).
Kui taas tuua paralleele rahvuste karika seisuga, on Eesti naised 15. kohal ja saavad suure tõenäosusega lähetada olümpiale neli sportlast. Meeste olukord on veidi nadim: 19. koht tähendab, et tuleb veel pingutada, sest kes 20 seas ei ole, peab piirduma ühe või kahe sportlasega.
Laskesuusatajaid Pekingis: max 8, min 5
Nii Kelly kui ka Henry Sildaru üritavad Pekingisse pääseda kõigil kolmel alal: pargisõidus, rennisõidus ja Big Airis. Olümpiapunktide kogumine MK-etappidelt, mida on tänavu koroona tõttu äärmiselt vähe, juba käib. Kui Kellyl on tervisega kõik joones, pole tal vajalike punktide kokkusaamisega vähimatki probleemi. Henryga on keerulisem, sest vanusepiirangu tõttu saab ta mängu lülituda alles tulevast sügisest. Samuti pole teada, kui vägev ta täiskasvanud freestyler’ite seltskonnas on. Loodetavasti piisavalt vägev. Aga veel kord: suurim oht on vigastus.
Freestyle-suusatajaid Pekingis: max 2, min 0
Kiiruisutamises jagatakse olümpiakohti tuleva hooaja MK-etappidelt saadud punktide põhjal. Kuna 500 ja 1000 meetris saab starti 30 sportlast, siis arvas Marten Liiv, et neil distantsidel tal probleeme ei tohiks olla. Teine asi on eelmiste mängude Eesti parima, ühisstardiga sõidus neljanda koha saanud Saskia Alusaluga. Kui ta karjäär jätkub, tuleb Pekingisse saamiseks tõsiselt pingutada.
Kiiruisutajaid Pekingis: max 2, min 1
Kurlinguga läheb põnevaks, sest peale Turmanni ja Lille segapaari saab olümpiakohta jahtida esimest korda MM-i A-gruppi pääsenud Eesti naiskond. Skeem on lihtne: MM-il tuleb olla viie seas (või esikuuikus, kui seal on ka Hiina) ja kui see ei õnnestu, siis kvalifikatsiooniturniiril jõuda kolme parema hulka. Segapaariga on üldjoontes sama, kuid MM-il mängitakse välja seitse või kaheksa (olenevalt Hiinast) olümpiakohta ja lisavõistlusel kaks.
Kurlingumängijaid Pekingis: max 6, min 0
Pargisõidu valitsejannale Kelly Sildarule riputati säravaim autasu kaela ammu enne 2018. aasta Pyeongchangi mänge.
Meeste ja naiste üksiksõidus tagab olümpiakoha märtsi lõpus Stockholmis toimuva MM-i koht 24 hulgas. Kui seal ei lähe õnneks, jagatakse kuus piletit välja sügisesel valikvõistlusel. Kui Eva-Lotta Kiibusel ja Aleksandr Selevkol on tervis korras ja vorm hea, ei tohiks neil olla probleeme kvalifitseeruda Pekingisse juba MM-il.
Iluuisutajaid Pekingis: max 2, min 0
Kahevõistlejatele hakatakse olümpiapileteid ulatama kontinentaalkarika ja MK-punktide alusel. Seis on üsna selge: Kristjan Ilves pääseb starti, tema vend, kes on kontinentaalsarja neljandas kümnes, peab tõsiselt pingutama.
Kahevõistlejaid Pekingis: max 2, min 1
Suusahüpeteski käib juba MK-etappidelt olümpiapunktide kogumine. Võib arvata, et Artti Aigro on kindel Pekingisse mineja, võimalusi on ka Kevin Maltsevil.
Suusahüppajaid Pekingis: max 2, min 1
Mäesuusatamises jagatakse olümpiakohti FIS-punktide järgi ja Tormis Laine võib end muretult tunda – nii slaalomis kui ka suurslaalomis on ta stardis. Ühtlasi pääseks Eestist võistlema üks naine. Vastavad normid on täidetud Kaitlyn Vestersteinil ja Anna Lotta Jõgeval.
Mäesuusatajaid Pekingis: 2"
"27.04.2016, 10:48",arileht,https://epl.delfi.ee/artikkel/74356699/anna-teada-jaga-oma-kogemusi-riigiasutustelt-havitava-hinnangu-saanud-rkasi-objektide-ja-haldusteenuste-kohta,ANNA TEADA: Jaga oma kogemusi riigiasutustelt hävitava hinnangu saanud RKASi objektide ja haldusteenuste kohta?,"Rõhutame, et RKAS keeldus tehtud uuringut tutvustamast, ja tunnistame, et Ärilehele teadaolevalt leidus uuringus ka teenusega rahulolevaid kliente.
Küll aga on küsitav, miks annavad kehvi hinnanguid riigile strateegilise tähtsusega asutused nagu politsei, koolid ja häirekeskus, mis hindas RKAS-i tööd 24 punktiga.
Idnurm põhjendas, et uuringu hinnangupunktide arv ei näita kliendi rahulolu, vaid kliendisuhete tugevuse koondnäitajat pallides TRI*M indeksi järgi, mis arvutatakse välja nelja võtmeküsimuse põhjal. „Põhiküsimuste hulka kuuluvad ratsionaalsed üldise rahulolu ja koostöö jätkamise küsimused, emotsionaalset seotust mõõtev soovitusvalmiduse küsimus ja kliendisuhet laiemasse konteksti asetav võrdlus. Oluline on ka märkida, et TRI*M indeksi skaala ei ole lineaarne. Uuringu metodoloogia on üpris keeruline, mida võib uuringufirma TNS Emor kindlasti selgitada,” lausus Idnurm.
TNS Emor vastas peene indeksi kohta esitatud küsimusele, et olenemata näitaja nimetusest on 20 ja 29 palli (või punkti, protsenti vms) ikka „suhteliselt tagasihoidlik tulemus”.
„Mis aga puudutab kinnisvara ülalpidamiskulude kasvu, siis sellega on nagu iga uue tehnoloogia kasutuselevõtuga. Iga uus on parem, kuid selle kasutamise ja hooldamisega kaasnevad väljaminekud, mida varem ei tehtud,” ütles Idnurm.
Hea lugeja! Kas ka sinul on oma kogemus RKAS-i objektidega? Ehk soovid seda ka laiema avalikkusega jagada? Kirjuta aadressile uudised@arileht.ee, soovi korral tagame täieliku anonüümsuse."
"15.02.2017, 00:05",uudised,https://epl.delfi.ee/artikkel/77229294/usa-haridusteadlane-pisa-annab-meile-kull-andmete-kogumiku-kuid-mitte-vastused,"USA haridusteadlane: PISA annab meile küll andmete kogumiku, kuid mitte vastused","Boston College’i professor ja haridusuuendaja Dennis Shirley on seisukohal, et PISA testi tulemusi, milles Eesti oli möödunud aastal lausa Euroopa parim, ei tasu liiga tõsiselt võtta. Shirley sõnul on ideaalis võimalik, et heade testitulemuste kõrval on lapsed koolis käies ka õnnelikud. See aga nõuab nii mõnegi seni kehtiva paradigma muutust.
See on informatsioon. Need on justkui andmed, mille põhjal vestlust alustada, kuid need ei ütle, kas sa oled väga hea või halb. Neil tulemustel ei tohi ennast pimestada lasta. PISA ütleb, kui midagi ikka väga segi aetakse või valel teel ollakse. Näiteks nagu Rootsi, kus otsustati, et viime hariduse n-ö turule, ja sooviti süsteemi šokeerida, seda privatiseerida. Rootsi aga ei pakkunud paljusid hüvesid, mis on siin tavalised. See ei olnud hea idee, nagu on nüüd näha.
On paljugi, mida ükski neist riikidest ei tee. Nad ei pane koolidele liigset pinget, ei ole näiteks liiga suurt survet iga aasta testida. Oluline on ka see, et turg hoitakse koolist eemal ja esmatähtis on hariduse kvaliteet. Sarnasus on aga see, et tugevad süsteemid pakuvad väga suurt tuge juba varasest lapsehoiust. Samuti ei ole rikaste ja vaeste laste eristamist, vaid kõik on võrdsed.
Ei, USA-s ei tehta seda nii. Neid teste on nii palju, et õpilased muutuvad juba küüniliseks. Ent Aasias öeldakse nagu Eestis, et see on rahvuslik uhkus. Võib-olla ma olen vanamoeline, aga usun, et tänapäeval on rahvuslus needus ning me peame kultuurilistest ja keelelistest erinevustest üle saama. Meie haridussüsteemid on väga rahvuslikud, aga probleemid globaalsed, sest maailmarahu ja kliimamuutused on kõik rahvusvahelised. Kui Jaapanis on probleem tuumajaamaga, puudutab see kogu maailma. Siiski mõtleme endiselt rahvustepõhiselt. Tahaksin näha, et õpetame koolides välja maailmakodanikke. Peame küsima, kas lapsed suhtuvad teistesse hoolivalt ja kaastundlikult. Neist asjadest peab rääkima. Ei tohi arvata, et meil on nüüd suured rahvusvahelised testid ja Tallinna lapsed peavad Singapurile järele jõudma. Kõiki ei saa ühe puuga lüüa, kultuurilistest eripäradest siin mööda ei saa.
Need indikaatorid on vestlused Eesti koolides õpilaste ja õpetajatega. Ma jälgiksin, kuidas tunnis osaletakse ja kas see vestlus on elav. Ma tahan olla klassiruumis, kus õpilased saavad eriarvamusele jääda ja õpetajaga mitte nõustuda. Hea süsteem ja hea õpetaja on selline, kes ei soovi, et keegi talle lihtsalt õigeid vastuseid söödaks. Väga oluline on ka see, et õpilased saaksid teineteisega mitte nõustuda, aga samal ajal austaksid eri arvamusi. Inimestena ei ole meil kõiki õigeid vastuseid.
Me mõtleme peamiselt rahvuste või soo kontekstis, kuid ka generatsioonidel on oma kultuurilised erinevused. Inimestel on väga erinev generatsioonist tulenev mälu. Idee on selles, et hea kool peegeldab maailma mitmekesisust oma töötajaskonnas. Ideaalmaailmas on väga erinev kollektiiv, kes vaatab ka probleemidele erinevatest nurkadest ja toob sisse uusi ideid. Ka õpetaja sugu on oluline. Just noorte poiste jaoks, sest neil on vaja õpetajat, kellega nad saavad samastuda. See on peidetud õppekava osa. Avatud õppekava on raamat, peidetud aga kõik need eeldused sellest, kuidas sa peaksid maailmas käituma.
Kui tahta, et noored armastaksid siin elamist, on vaja, et õpetamine ja õpetajad oleksid dünaamilised, avatud, võrdsed. Nad peaksid teadma, et me oleme küll väike riik, aga meil on suur sõnum ja missioon. Selliste õpetajatega ootavad lapsed kooliminekut. Aga võimalik on ka professionaalne taassünd, nii et eakaid õpetajaid ei tasu maha kanda. Enamik inimesi, kes hakkab õpetajana tööle, soovib seda tööd teha põnevalt ja kaasahaaravalt. Pärast 40 tööaastat ollakse kindlasti veidi väsinud ja kulunud. Küsimus ministeeriumile on: mida teevad nemad, et aidata vanematel õpetajatel see sära ja kirg uuesti leida?
Teha sama, mida tehakse siis, kui soovitakse asju põnevaks muuta. Austraalia algkoolides on palju noori mehi, sest nende töö osa on ka kehaline õpetus ja noorte tervis. Nad soovivad olla aktiivsed, ei taha ainult laua taga istuda. Tuleb järjest rohkem keskenduda tervele ühiskonnale, viia lapsi klassiruumist välja. Seiklushimu tõmbab kindlasti ka noori naisi. Siin tasub vaadata USA-d, mis on veidi hektiline ühiskond, alati proovitakse uusi asju, kuid seejuures tasub neist kindlasti õppust võtta.
Meie oleme käinud koolis, kus õpetaja seisab tahvli ees ja õpetab. Hakkad ise õpetajaks ja kordad seda, millega oled harjunud ehk juba nähtud mudelit: õpetaja üksinda klassi ees rääkimas. Kui minna mõnda infotehnoloogia kontorisse, näed inimesi küll üksi töötamas, kuid seal on palju rohkem suhtlust ja mõttevahetust. Usun, et just sellest sektorist tuleks õppust võtta ja õpitu klassiruumi üle kanda. Argumenteerimisest ja vaidlemisest hullem on see, kui lähed läbi elu vaimselt täiesti väljalülitatuna. Siis ei toimu ka arengut.
Muutusteks tuleb esmalt vaadata enda süsteemi ja siis väljapoole minna. Näiteks Singapur on selles väga hea, kindlasti jõuavad nad oma külastustega peagi ka Eestisse. Nad vaatavad nii õpilase kui ka õpetaja suhtluse kvaliteeti. Samuti hindavad teksti kvaliteeti, kas see on piisavalt kaasahaarav. Õpetajad ja süsteem peavad üle saama arvamusest, et teatakse kõike. Sellisel juhul näeks maailm palju parem välja kui praegu. Täiskasvanul tuleb aidata aru saada, et see on intellektuaalne seiklus, kui õpilane küsib suure küsimuse – sellest hakkab pihta ka muutus.
Kõik oleneb lõpuks sellest, kui palju ühiskond lastest hoolib. Kas me tahame, et nad oleksid ausad ja avatud ning hooliksid üksteisest, või soovime, et nad oleksid head testitegijad. Viimasel juhul juhtub nii nagu Lõuna-Koreas, kus on väga head tulemused, aga lapsed vihkavad kooli. Ma usun, et on võimalik olla õnnelik ja koolis häid tulemusi saada. Laste heaolu koolides on väga oluline just nooremates klassides. Teismeikka jõudes on selle kõrval kõige tähtsam eesmärk, mida silmas pidades saab laps hakkama ka sellega, et ta ei ole võib-olla nii õnnelik. Ta talub selle eesmärgi nimel ära. Seda teevad head sportlased, muusikud ja teadlased. Muidugi nad sooviksid õlut juua ja telerit vaadata, aga nad ajavad midagi suuremat taga. Nad teevad võib-olla midagi füüsiliselt valusat ja vaimselt kurnavat. Koolis peab õppima ka seda, kuidas saada üle rasketest ja igavatest hetkedest ning piire nihutada. Siis koged ka eufooriat.
Eesti õpilased on loodusteadustes targad, kuid enda tulevikku nendega ei seosta
OECD haridusvaldkonna peadirektor Andreas Schleicher märkis haridus- ja teadusministeeriumi korraldatud PISA testi teemalisel konverentsil, et mida rohkem õpilased loodusainete õppimist naudivad, seda kõrgemad on nende karjääriootused. Paradoksaalsel kombel tuleb välja, et ehkki Eesti laste tulemused on selles vallas maailma esirinnas, ei usu noored sellesse valdkonda, ei näe seal enda tulevikku ega karjäärivõimalusi. Seega läheb suur potentsiaal justkui raisku. Näiteks USA noorte tulemused on märksa kehvemad, kuid noored unistavad just teadlaseks saamisest. Schleicheri sõnul on oluline leida tasakaal laste unistuste ja testitulemuste vahel."
"21.03.2016, 10:42",valismaa,https://www.delfi.ee/artikkel/73999573/skandaal-soomes-polissoomlaste-poliitik-pilkas-lihavottesanti-jooksnud-moslemilapsi,Skandaal Soomes: Põlissoomlaste poliitik pilkas lihavõttesanti jooksnud moslemilapsi,"Kiemunki sotsiaalmeedias laialt levinud kommentaarid mõisteti hukka kui rassistlikud ja kõik sobivuse piirid ületavad.
„Kas see on lõimumine, kui moslemikutsikad santi jooksevad? Või on ka Allahil täna mingi aastapäev?“ küsis Kiemunki Facebookis. „Kahju, et mul ei ole ühtegi kondoomi… Tüdrukutel ei olnud küll mingeid „traditsioonilisi“ nõiarekvisiite, täiesti tavalised hidžabid, aga ju nad nõiamooride pähe kõlbavad… Meile nad ei tulnud, oleks olnud lõbus kuulda, milline salm sealt tuleb või kas piisab lihtsalt „Allahu akbarist“.""
Kiemunki kommentaaride kohta võttis sõna Soome parlamendi liige, keskerakondlane Mikko Kärnä, kes ütles: „Sallivus on tsiviliseerituse mõõt. See mõõt on Kiemunkil nähtavasti üsna puudulik.“
Suvaitsevaisuus on sivistyksen mitta. Se mitta on Kiemungilla näemmä aika vajaa. pic.twitter.com/z2wYIv7N2M— Mikko Kärnä (@KarnaMikko) March 20, 2016

Põlissoomlaste peasekretär Riikka Slunga-Poutsalo sõnul distantseerib erakond end Kiemunki kommentaaridest. „Selle santide asja eest peab Terhi Kiemunki nüüd ise vastutama, erakond seda juttu ei kaitse,“ kirjutas Slunga-Poutsalo Twitteris.
Tästä #virpojat asiasta saa nyt Terhi Kiemunki vastata itse, puolue ei tätä puhetta puolusta.— Riikka Poutsalo (@RiikkaPoutsalo) March 20, 2016

Kiemunki esines hiljem pühapäeval vabandusega. „Minu seinal toimunud arutelu sai alguse kahest küsilausest ja tekitas üsna suurt solvumist. Ma küsisin, kas islamiusku olevatel inimestel on samad pühad kui kristlastel. Kommentaarid läksid arutelu arenedes lendu. Võrdlus laste kaudu on halb ja läbimõtlemata. Mul on siiralt kahju ja ma palun andeks, kui olen inimesi haavanud,“ kirjutas Kiemunki Facebookis.
Soome lasteõigustevolinik Tuomas Kurttila avaldas juhtunu üle muret. Tema sõnul on laste vastu suunatud rassism kurb ja ärevust tekitav. Kurttila ütles, et halvasti ütlemise ja vastutustundetu käitumise künnis on madaldunud."
"09.09.2019, 12:54",arvamus,https://epl.delfi.ee/artikkel/87377671/riina-sikkut-priit-sibulale-kohustuslik-teine-pensionisammas-jaagu-alles-kas-kaotame-siis-ka-kohustusliku-pohihariduse,Riina Sikkut Priit Sibulale: kohustuslik teine pensionisammas jäägu alles. Kas kaotame siis ka kohustusliku põhihariduse?,"Ekslik ja ebaoluline on kogumispensioni puhul rääkida mingist valikuvabadusest, mille eest Isamaa väidab end seisvat. Muidugi on valiku omamine ja ise otsustamine inimestele tähtsad. Hea, kui elus on valikuid. Aga pensioniks kogumisel ei ole senisest suurem valik küll kriteerium, mille pärast 16 aastat kogutud säästud korraga kätte jagada.
Toon paralleeli haridusest. Ka lastele on valiku võimaldamine tähtis, aga sellegipoolest on meil kohustuslik põhiharidus. Lapsed võiksid ju valida, kas nad tahavad hommikul vara tõusta, kehalises kasvatuses käia, koduseid ülesandeid lahendada, füüsikat õppida või eksameid sooritada. Kui peame kõige olulisemaks täielikku valikuvabadust, siis tuleks selline valik lastele ju anda. Aga põhiharidus on kohustuslik, et meil oleks täiskasvanueas üldse võimalik valikuid teha.
Samamoodi on kohustusliku pensionikogumisega. Inimene saab oma palga puhul otsustada toidu ja teleka, riiete ja reisi peale kulutamise üle, aga osa oma teenitud raha puhul sellist täielikku valikuvabadust ei ole – maksud ja teise samba makse tuleb tasuda. Ja teise sambasse kogumise kohustuslikkus võimaldab inimesel siis, kui vanuse ja tervise tõttu enam tööl käimine pole võimalik, ikkagi tagada sissetulek, et pensionieas oleks võimalik toime tulla ja valikuid teha.
Kaheldamatult seisavad sotsiaaldemokraadid madalapalgaliste toimetuleku eest pensionieas. Just väikest palka teenivatel inimestel on teine pensionisammas ainuke finantsvara ja suurim kogutav sääst. Aga olemasolevat pensionisüsteemi saab paremaks teha. Näiteks võiks riik madalapalgaliste teise sambasse lisaks panustada, nii et kellegi tulevane pension ei jääks väiksemaks kui 40% keskmisest palgast.
Napi palgaga inimeste eest seistes pooldasime eelmisel aastal esimese samba sõltumist vaid tööstaažist mitte sissetulekust. Kui inimene töötab täiskohaga ühe aasta, siis peaks ta saama ka pensioni selle ühe tööaasta eest. Praegu saab Priit Sibul ühe tööaasta eest kindlustusosaku väärtuseks umbes 3, madalapalgaline näiteks 0,5. Ehk siis Priit Sibula aastast tööd väärtustame pensionieas kuus korda rohkem kui kassapidaja oma. Isamaa eelmisel aastal esimese pensionisamba solidaarseks muutmist ei toetanud.
Teise samba lammutamine on vastutustundetu ja lühinägelik tulevaste pensionäride vaesusesse viimine ning äärmiselt küüniline viis inimeste pensionisäästude eest täita koalitsioonileppes kokku lepitut."
"31.07.2018, 00:05",sport,https://epl.delfi.ee/artikkel/83204725/kullamae-jai-silma-saksamaa-tippklubile-ja-solmis-lepingu,Kullamäe jäi silma Saksamaa tippklubile ja sõlmis lepingu,"Kaks aastat Saksamaal, Öttinger Rocketsis andsid edasiliikumiseks hea platvormi. Kullamäe suutis end noore mehena tõestada ja suuremates meeskondades huvi äratada. Tõsi, Bambergis ei ole talle garanteeritud kohta esindusmeeskonnas, eeldatavalt hakkab ta liikuma esindussatsi ja duubelmeeskonna vahel. See peaks tagama rohkem mänguaega ja duubelrivistuses võiks ta etendada põhimängija rolli. Vähemalt nii loodavad treenerid Felix Czerny ja Mario Dugandzic. „Kristian on Saksamaal juba elevust tekitanud ning meil on hea meel, et ta otsustas järgmise sammu astuda koos meiega. Ta on viskaja, kes tahab viimistleda oma mängus teisi elemente. Meie noores tiimis peaks ta kandma liidrirolli,” hindavad treenerid.
Kullamäel olid kaalumisel ka mõned muud variandid. Saksamaalt oli huvilisi veel, lisaks agentuuri kaudu mõned niidiotsad Hispaanias. Aga ühegi teise huvilisega kosjajutud ülemäära konkreetseks ei läinud. Eesti Päevalehele teadaolevalt näitasid eestlase vastu huvi üles Müncheni Bayern, Malaga Unicaja ja Zaragoza Tecnyconta.
„Valiku tegemisel sai määravaks Bambergi väga konkreetne lähenemine. Nad oli sihikindlad. Klubi on nii Saksamaal kui ka Euroopas hinnatud, ma väga pikalt ei kõhelnud,” sõnas Kullamäe. Pikka lepingut ta Bambergiga sõlmida ei tahtnud. Arenemiseks sobilikust keskkonnast võiks paari aastaga sammu ülespoole teha. Peale Saksamaa Bundesliga mängib Bamberg järgnevatel aastatel kaasa FIBA Meistrite liigas. Meeskonna peatreeneriks palgati kuu aja eest lätlane Ainars Bagatskis.
Bambergi peamänedžer leedulane Ginas Rutkauskas ootab Bagatskiselt rõhuasetust noorte talentide arendamisele. Et side põhimeeskonna ja duubli vahel oleks senisest tihedam ja mõtestatum. Bambergi noorte talentide valikusse kuulub lisaks Kullamäele ka Henri Drell."
"05.12.2019, 19:30",uudised,https://epl.delfi.ee/artikkel/88293141/arheogeneetika-avastused-eesti-naised-tulid-lahis-idast-ja-mehed-steppidest,Arheogeneetika avastused. Eesti naised tulid Lähis-Idast ja mehed steppidest,"Tänavu doktoritöö kaitsnud geneetik Lehti Saag on oma teadustöös keskendunud just eestlaste päritolu uurimisele. „Kui lõpetasin gümnaasiumi, kaalusin, kas minna õppima bioloogiat või arheoloogiat. Otsustasin siiski bioloogia juurde jääda, kuid käisin arheoloogia ainetes. See paneb kaks ala kokku, sest bioloogia meetoditega saab infot väga ammu toimunu ehk põhimõtteliselt arheoloogia kohta,” selgitas Saag. Kogu maailmas on arheogeneetika viimastel aastatel plahvatuslikult arenenud. Kui viis aastat tagasi baseerusid vana DNA-d käsitlevad teadusartiklid tihti ühe-kahe iidse inimese DNA-l, siis nüüd avaldatakse artikleid, milles analüüsitakse juba kümnete või sadade muistsete inimeste geeniandmeid.
„Natuke võib-olla on ka nii, aga seda alles viimases etapis,” naerab Lehti Saag. Tegelikult algab töö erilises vana DNA uurimiseks loodud puhasruumis, kus skeletimaterjalist – näiteks hambast – lõigatakse tükike, mis lahustatakse. Erilist ruumi on vaja selleks, et iidne DNA ei saastuks uuega. Isegi kui vana DNA on üsna hästi säilinud, ei ole see terviklik, vaid koosneb nn juppidest. Kui sellesse seguneb nüüdisaegset materjali, on tulemus rikutud. Kui hammas on lahustatud, saadakse proov, milles on peale DNA ka mineraalid ja kõik muu hambas sisaldunu. Seejärel nn pestakse lahusest kõik muu välja, nii et alles jääb üksnes DNA. Sellisel füüsilisel kujul aga DNA-d võrrelda ja analüüsida ei saa ning füüsiline DNA peab saama digitaalsele kujule. Selleks tehakse DNA-raamatukogu – väljend tuleb viisist, kuidas DNA-fragmente võrdlemiseks sobivale kujule viiakse. „Kuna tuubis on DNA-jupikesed, siis lisame otstesse järjestused, mis on ühesugused nagu raamatukogus raamatute kaaned. Ühesuguste otste abiga seotakse need digitaalsel kujul sisse lugemiseks sekvenaatori kiibi pinnale,” kirjeldab teadlane.
Lehti Saag on DNA-ga töötamist õppinud Taanis. Eestisse naasnult hakkas ta uurima nooremal kiviajal ehk neoliitikumis Eesti alal elanud inimeste DNA-d. Selleks sai ta kasutada 5000–6000 aastat tagasi elanud kümne inimese luumaterjali. Hiljem lisandusid luud uuematest ajastutest: pronksi-, raua- ja keskajast. Neid oli kokku üle 50 inimeselt.
Sellest hakkas kujunema pilt praeguste eestlaste ja siin tuhandeid aastaid tagasi elanud inimeste geneetilisest sarnasusest ja muidugi ka erinevusest.
Tõsi, tegelikult elati Eesti aladel veel varem, mesoliitikumis ehk keskmisel kiviajal (9000–4000 aastat enne meie ajaarvamist). Kõige varasemate, siin 11 000 aastat tagasi elanud inimeste luid ei ole seni leitud. Küll on Saksamaal uuritud Eesti hilise mesoliitikumi inimesi ning leitud, et nad sarnanesid geneetiliselt Kesk- ja Lõuna-Euroopa küttide-korilastega.
Eesti teadlaste uuritud geeniandmed näitavad, et neoliitikumis ehk nooremal kiviajal Eesti aladel elanud kammkeraamika kultuuri esindajad sarnanesid aga enim Ida-Euroopa küttide-korilastega. Umbes 5000 aastat tagasi jõudis siia nöörkeraamika kultuuri viljelev inimrühm, kelle juured olid Ida-Euroopa stepialadel Musta ja Kaspia mere ääres. Nemad tõid endaga kaasa uue oskuse, põllupidamise.
See on väga huvitav areng: varasem, esimene põllumajandusega seotud rändelaine tuli 8000 aastat tagasi Euroopasse Lähis-Idast ja viis selle uue oskuse Kesk-Euroopasse ja Skandinaaviasse, kuid meieni see ei jõudnud. Miks nii? „Seda on raske öelda. Oli siin liiga külm? Võib-olla, aga täit tõde ei saa me ilmselt kunagi teada,” ütleb Saag.
Geneetika annab võimaluse saada aimu ka sellest, kuidas iidsel ajal siin elanud inimesed välja nägid. „Inimese välimusega on seotud suur hulk geene ja väga täpset vastust on keeruline anda. Me vaatame näiteks positsioone, mis on seotud heledama ja tumedama nahaga. Näeme, et enne pronksiaega olid siinsetel elanikel levinumad tumeda nahaga seotud geenivariandid. Ei saa väita, et nad olnuksid just süsimustad, aga tundub, et nahk ja juuksed olid pigem tumedad. Silmi oli nii tumedaid kui ka heledaid,” täpsustab Saag. Ta märgib, et tumeda naha-juuste ja heledate silmade kombinatsioon on eriti huvitav.
Pronksiajaks muutusid aga Eesti alade elanike välimuses palju sagedasemaks heleda nahaga variandid. „Muutuste põhjuseid on alati keeruline esile tuua, sest tavaliselt on neid rohkem kui üks,” ütleb Saag. Aafrikas, inimese ürgkodus, on tumedus kasulik, kuna kaitseb nahka UV-kiirguse eest. Aafrikast välja rännanud inimestel hakkas nahk helenema, sest kahvatumas nahas on päikesekiirguse mõjul tõhusam D-vitamiini toota. Ometi vaevab eesti inimesi üldiselt heledast nahast hoolimata talviti krooniline D-vitamiini puudus. „Seega ei ole ühest vastust ja mängus võib olla ka juhuseid nagu geenimuutustes ikka,” selgitab teadlane.
Üks huvitav muutus põhjaaladele elama jäänud inimeste pärilikkustegurites on seotud ka piima joomisega. Kõlab nagu raskesti määratav pisiasi – ikkagi üksnes seedimismure –, aga sedagi näitab geenianalüüs. „Fenotüübis on see üks lihtsamaid asju, mida vaadata,” muigab Saag. Erinevalt välimusest mõjutab meie piimaseedimisvõimet üksainus konkreetne LCT-geen, mis annab võime toota laktaasi, mis omakorda lõhustab piimasuhkrut ehk laktoosi ja muudab selle inimesele seeditavaks.
Üldiselt on inimestel (ja ka teistel imetajatel) välja kujunenud nii, et laktaasigeen on aktiivne vaid siis, kui järeltulija on imikueas. Hiljem muutub geen inaktiivseks – see on nii maailma enamikul rahvastel. Vaid Põhja-Euroopas säilitab suurem osa inimesi täiskasvanuna võime piima seedida. Näiteks Eestis on laktoositalumatus vaid 20–30% inimestel.
Geenimutatsioon, mis võimaldab enamikul meie aja inimestel piima seedida, arenes välja pronksiajaks. „Selgus, et kui kasvatatakse kariloomi, on piimaseedimisvõime kasulik, kuna piim on rammus toit,” sõnab Saag. Tõsi, karjakasvatuse väljaarenemise ja laktoositaluvuse leviku vahele jääb pea paari tuhande aastane vahe ja miks just nii pikk, ei ole selge.
Eesti aladele tuli uus rändelaine ka rauaajal – see muutus on oluline meie eestluse definitsioonis. „Kes on eestlane, on kokkuleppe küsimus, aga enamasti seostame eestlust keele ja kultuuriga. Kiviaja inimestest rääkides oleks vist liig nimetada neid eestlasteks, aga rauaaja kohta on see määratlus ehk juba võimalikum,” ütleb Saag.
Geenid ei näita muidugi otseselt, mis keelt siin rauaajal räägiti, kuid Saag näeb oma analüüsidest, et meil on üks geenikomponent, mille osa täisgenoomis on küll väike, see-eest tugev meeste Y-kromosoomis (erialakeeles haplogrupp N3a). Seda haplogruppi kandis meie aladel umbes 40% mehi rauaajal ja kannab nüüdki. Sama komponendi jälgi ajades on näha, et see on väga levinud Siberis, aga puudub enamikus Euroopas. Komponendi levikupiirid kattuvad umbes uurali keelte kõnelejate omadega, mis osutab, et meie praeguse emakeele lätted on Siberis. See teooria klapib arheoloogide ja keeleteadlaste uurimismeetoditel põhinevate seisukohtadega.
Ajaloo järeleaitamistund
Mesoliitikumist ehk keskmisest kiviajast pärinevad Eesti esimesed praegu teadaolevad inimasustuse jäljed. Viimase jääaja järgsed muutused looduskeskkonnas olid selleks ajaks stabiliseerunud selliseks nagu praegu parasvöötmes ja Eesti ala kattunud metsadega. Eestis elati sisemaal, järvede ja jõgede ääres ning siinsete elanike arheoloogilis-kultuurilise kompleksi üldnimetus on Kunda kultuur. Inimesed elatusid küttimisest ja korilusest. Peamised jahiloomad olid põder ja kobras, püüti ka kala. Hilismesoliitikumis tekkis ka mereäärne asustus. Eestist on seni leitud ligi poolsada keskmise kiviaja asulakohta.
Arvukaim leiuliik mesoliitilistest asulakohtadest on lõhestustehnikas valmistatud väikesed kiviesemed ja eriti nende tootmisjäägid. Neid enim on leitud kõõvitsaid, seejärel uuritsaid. Kivitöötlemiseks kasutatud tööriistadest on kõige sagedam leid lihvimiskivid. Palju töö- ja tarbeesemeid on tehtud luust ja sarvest. Jahi- ja kalastustarvetest on leitud tulekivist ja luust nooleotsi, luust odaotsi, luust ja sarvest pistodasid, luust ahingu- ja harpuuniotsi jms.
Neoliitikumi ehk noorema kiviaja algust markeerivaks nähtuseks peetakse Eestis nagu mitmel pool mujalgi Põhja- ja Ida-Euroopas keraamika kasutuselevõttu. Eesti neoliitikum jaguneb neljaks etapiks: Narva, tüüpilise kammkeraamika, hilise kammkeraamika ja nöörkeraamika kultuur. Tolleaegsed asulakohad paiknesid veekogude ääres, sealhulgas isegi mererannas peaaegu vahetult vee ääres. Sisemaal oli põhitegevus metsloomade jahtimine, kalapüük ja korilus, rannikul lisandus hülgepüük. Tüüpilise kammkeraamika etapiga seostuvad esimesed kindlalt dateeritud hauad.
Eesti pronksiajas eristatakse vanemat (1500–1100 aastat e.m.a) ja nooremat (1100 –500 aastat e.m.a) ajajärku. Noorem pronksiaeg oli suurte muutuste aeg. Põhja-Eestis ja Saaremaal hakati asulakohti kindlustama. Alustati põllupidamist ja karjakasvatust. Rajati esimesed maakasutussüsteemid, mille jäänuseid – põllupeenrad ja kivihunnikud – on säilinud tänapäevani.
Ajavahemik jaguneb kaheks: vanemaks (500–200 aastat e.m.a) ja nooremaks eelrooma rauaajaks (200 aastat e.m.a – 50 aastat m.a.j). Vanem eelrooma rauaaeg tähistab üleminekut pronksiajast rauaaega. Mitmelt poolt Eestist on leitud eelrooma rauaaja asulakohti, mis mõnikord paiknevad looduslikku kaitset pakkunud kohtades. Nooremal eelrooma rauaajal ehitati ka linnuseid, tänapäevani maa peal nähtavatest põllusüsteemidest kuuluvad eelrooma rauaaega nelinurksed peenardega ümbritsetud nn keldi põllud ja osa põllukivihunnikute välju. Ilmselt pärineb sellest ajast ka enamik arvatavasti viljakusmaagiaga seotud tehislohkudega nn lohukive.
Allikas: Tutulus"
"07.10.2019, 00:10",arvamus,https://epl.delfi.ee/artikkel/87667313/juhtkiri-suurte-ootustega-olumpia-poole,JUHTKIRI | Suurte ootustega olümpia poole,"Kaks hõbedat ja 21. koht kergejõustiku MM-i medaliedetabelis! Osalejate hulka – 205 riiki – arvestades on Eesti maailma kergejõustikus suurriik. Meie sportlaste esinemist Doha MM-il oli kuni Magnus Kirdi õnnetu viienda katseni lust vaadata, sest enamik neist esines vähemalt oma võimete kohaselt või ületas ennast. Kõige silmapaistvamalt lähevad Eesti kergejõustiku ajalukku muidugi Maicel Uibo ja Magnus Kirt, aga Janek Õiglane, Rasmus Mägi, Tiidrek Nurme ja Roman Fosti esinesid samuti ilusasti.
Pärast Gerd Kanteri kõige tipmisest tipust taandumist ei tulnud Eestile kergejõustiku suurvõistlustelt tükk aega – 2013. aastast saadik – medaleid, aga nüüd said need ikaldusaastad läbi. Kas 2020. aasta Tokyo olümpiamängudelt naasevad me sportlased sama hea medalisaagi ja kõrgete kohtadega? Pärast Doha MM-i on ootused igatahes suuremad kui varem. Paraneks vaid Kirt vigastusest kiiresti ja järgmisele hooajale jälge jätmata!
Peale Eesti sportlaste väärivad tunnustamist ka kaugele Katari omasid toetama sõitnud Eesti kergejõustikufännid. Võimalik, et nii kuuldavad-nähtavad staadionil ja ka rahvusvahelises telepildis pole nad kunagi varem olnud. Teissõnu – Eesti fännid andsid tubli panuse, et publikuvaesusega ajalukku mineval Doha MM-i tribüünidel veidigi elu ja melu oleks.
Üldises plaanis läheb Doha MM ajalukku vastuolulise suurvõistlusena. See peeti sportlikuks pingutuseks kliima poolest väga ebasobivas paigas, aga hiiglaslike kliimaseadmete abil tekitati staadionile sobiv temperatuur ja tipptulemusi sündis ohtrasti. Ajal, kui suur osa maailmast räägib kirglikult vajadusest olla kliimaneutraalne ja vähendada CO2 jalajälge. Ei ole Katar eeskujulik riik ka inimõiguste jm läänes tähtsaks peetavate väärtuste seisukohast, mistõttu ei vääri paljude inimeste arvates spordi suurvõistluste korraldusõigust. Küsitav on, kuivõrd selline – üksnes korraldaja raha hulgast lähtuv – spordivõistluste geograafia laiendamine sporti tegelikult populariseerib.
Ja eks näis, millise jälje jätab tänavune pikaks venitatud võistlushooaeg juba kümne kuu pärast toimuva Tokyo olümpia kergejõustikutulemustele. Kui ajalugu vaadata, siis midagi täiesti erakordset sellisel ajal peetavates suurvõistlustes siiski pole – näiteks Erki Nool võitis 2000. aasta Sydney olümpiakulla vaid nädal varem, 28. septembril."
"06.05.2016, 11:31",sport,https://epl.delfi.ee/artikkel/74452667/fiba-on-labiraakimistele-avatud-sellised-on-nende-noudmised-euroliigale,FIBA on läbirääkimistele avatud. Sellised on nende nõudmised Euroliigale,"Sportando.com avaldas FIBA järgmised nõudmised Euroliigat korraldavale ECA-le (Euroleague Commercial Assets):
1) ECA korraldab Euroliigat edasi kui kõrgeima tasemega klubisarja - 11 klubi võivad A-litsentsi lepingu säilitada. Üks koht peab olema tagatud FIBA Meistrite liiga võitjale (eeldusel, et Euroliigas mängib 16 klubi). Olenevalt Euroliiga laienemise soovidest peab ML-ile tulema kohtui juurde (nt 4 kohta 24 meeskonna peale).
2) FIBA korraldab Meistrite liigat tasemelt järgmise eurosarjana. Sinna pääsetakse vastavalt kohale riigi meistrivõistlustel. ML-i eesmärk on pakkuda kõrgel tasemel võistlusi ja elujõulist liigat klubidele, kes ei kuulu 11 A-litsentsiga meeskonna hulka ega kvalifitseeru sportliku printsiibi põhjal Euroliigasse,
3) FIBA Europe korraldab FIBA Europa Cupi kui kolmanda kategooria võistlust.
4) Kalendri koostamisel arvestatakse kohalike liigade kalendreid (eriti ei tohi Euroliiga, ML-i ja Europe Cupi pidada nädalavahetuseti) ja koondiste mängukava.
5) ECA maksab iga-aastast solidaarsustasu teise ja kolmanda kategooria sarjade arengu jaoks. Täpne summa jääb veel kokku leppida.
6) Kõik nimetatud sarjades osalevad klubid peavad laskma mängijaid koondisesse vastavalt juba olemasolevale regulatsioonile.
7) Me oleme valmis aktsepteerima ECA ärimudelit ja seotust IMG-ga, kes toetab hetkel 16-klubilist Euroliigat hooajal 2016/2017.
8) Me jääme eriarvamusele ECA-ga nende vastuettepaneku suhtes, mis näeb ette, et umbes 40 professionaalset klubi ""peavad jääma nende tiiva alla"", mis tundub meile katsena nimetada EuroCup Euroliiga B-divisjoniks või millekski sarnaseks."
"11.07.2018, 00:05",uudised,https://epl.delfi.ee/artikkel/83004835/vene-kooli-opetaja-minu-juures-ei-opi-putini-fanaatikud-vaid-trudeau-ja-macroni-fannid,"Vene kooli õpetaja: minu juures ei õpi Putini fanaatikud, vaid Trudeau ja Macroni fännid","Eriti Sester, kellelt ma ootaks rohkem rahandus- ja majanduskallakuga ideesid.
Soomes on teise kogukonna suurus midagi muud kui venekeelse kogukonna suurus Eestis. Praegu on meil võib-olla liiga palju venekeelseid koole.
Aga mina unistan sellest, et saaksime endale lubada Tallinnas üht klassikalist vene gümnaasiumi, mis on pühendatud vene kultuuri ja keele süvaõppele. Midagi sarnast prantsuse lütseumi või saksa gümnaasiumiga. Muidugi saan suurepäraselt aru, et Eesti ei ole nii rikas, et saaks endale lubada kaht paralleelset õppesüsteemi. See oleks liiga suur luksus.
Jah, kuigi venekeelsete koolide, eriti gümnaasiumide arv väheneb. See on osalt tingitud optimeerimisest, mille peale tulnuks tegelikult mõelda varem. Kui võrrelda Tallinna olukorda kümne aasta taguse ajaga, siis gümnaasiume on kaks korda vähem.
Enamik minu õpilasi leiab endale suurepärased võimalused Eestis haridusteed jätkata ja töötada. Või kui nad välismaale lähevad, siis nad õpivad väga heades ülikoolides.
Ma ei näe, et nad oleksid kuidagi teisest sordist. Aga annan endale aru, et ma õpetan väga heades koolides.
See on väga kummaline. Kui hakata Tallinnas venekeelses koolis õpetajana tööd otsima, siis seda niisama ei leia. Kõik kohad on hõivatud. Minu koolide näitel on viimastel aastatel tulnud päris palju nooremaid õpetajaid. Aga huvitav tähelepanek on see, et viimaste aastate jooksul on siia tulnud palju inimesi Ukrainast, nii õpetajaid kui ka õpilasi. Koolis töötamist küll kirutakse, aga niisama sealt keegi ära ka ei lähe. Kohad on justkui broneeritud. Tunnen kaasa neile kolleegidele, kes on tulnud tööd otsima, aga pole midagi leidnud.
Õpetajad on ehk veidi intelligentsem seltskond, meil pole midagi sellist olnud. Kuigi õpilastega tekivad teinekord huvitavad diskussioonid ja ma olen selle eest väga tänulik. Meile on tulnud peale Ukraina õpilaste aina rohkem õpilasi Venemaalt. Viimastel aastatel on Moskvast tulnud kümmekond õpilast – muide, väga head õpilased. Mõnest neist on Venemaa poliitiliste põgenike lapsed. Ajaloo ja ühiskonnaõpetuse õpetajale on väga huvitav, kui saame võrrelda eri positsioone ja muljeid.
Ei. Meil on hoopis teine miljöö. Aga ma õpetan ainult gümnaasiumiastmes ega tea, mis toimub põhikoolis.
Suurim probleem on see, kui keegi neist soovib minna tööle avalikku sektorisse. Isegi kui nad on sooritanud eesti keele eksami väga heale tulemusele ja lõpetanud Eesti ülikooli, on neil ikkagi raskevõitu sinna tööle saada. Ma olen rääkinud kantslerite ja asekantsleritega ja uurinud tausta, kas vene noored kandideerivad ja millised on nende võimalused. Kõik on kurtnud üht ja sama – vene noored ei oska kirjutada.
Mulle on see natuke kummaline, sest ma olen vaadanud, kuidas noored eesti keelt õpivad. Seal kulub kahjuks lõviosa ajast just kirjakeelele. Neil on vähevõitu loomulikku suulist keeleoskust. Võib-olla on see tingitud sellest, et eksam koosneb 80% ulatuses kirjalikust osast. Ka mul on raske, sest kui ma õpetan Eesti ajalugu eesti keeles, siis nad ei oska end vabalt väljendada. Nad valdavad väga hästi koolis õpitud ehk kunstlikku keelt, aga loomulikus keskkonnas on seda raske kasutada. Seepärast ma hakkasingi umbes kümne aasta eest tihendama kontakte Eesti õpilastega, et neil oleks võimalus koolivälise tegevuse raames keelt praktiseerida. Natuke on juba tulemusi näha ka. Õnneks.
Ei, ma nii ei ütleks. Keelevalikul peab lähtuma inimesest endast. Kõige suurem probleem, miks venelased ei ole eesti keelt ära õppinud, peitub selles, et nad tunnevad seda riigi poolt pealesurutuna. Kui see lähtuks kultuurist ja inimestele näidataks, mis võimalusi see pakub, oleks olukord teistsugune. See puudutab just vanemat põlvkonda. Aastatega on riik rääkinud nendega jõupositsioonilt, vaadanud ülevalt alla ja öelnud, et te peate seda oskama. Loomulikult tekib vastureaktsioon.
Aga rääkides nooremast põlvkonnast, siis meil oli üks väga hea kogemus. Paar aastat tagasi käisime ühe projekti raames Euroopas reisil. Ühed olid minu õpilased Kesklinna vene gümnaasiumist ja Tallinna juudi koolist ning teised Nõmme gümnaasiumist. Nende õpetaja oli üks mu hea kolleeg, kellega mõtlesimegi koos minna ja vaadata, kuidas nad omavahel hakkama saavad. Esimesel päeval selgus, et enamik Nõmme noori polnud kunagi Lasnamäel käinud. Sama käis ka minu õpilaste kohta, kes polnud kordagi Nõmmel käinud. Pärast reisi kirjutas üks noor Nõmme kohalikku lehte artikli, et ta oli positiivselt šokeeritud. Tema jaoks oli avanenud justkui terve maailm, kui ta hakkas 18-aastaselt esimest korda suhtlema omaealistega venekeelsest kogukonnast. Ma arvan, et mida rohkem me loome selliseid võimalusi, seda parem.
Mulle see idee istub. Kuigi ma pole üksikasjadega kursis, pole näinud tulemusi ega seal ise käinud. Aga vastukaja on olnud positiivne. Üks mu tuttav viis oma lapse sinna ja on seni väga rahul. Ma olen kahe käega selle poolt, et see programm laieneks ja neid koole oleks rohkem. See ongi pehme üleminek, millest olen kogu aeg rääkinud. See hajutab nende vanemate hirme, kes kardavad oma lapsi viia esimesse klassi puhtalt eestikeelsesse kooli.
Igal aastal vaatan 1. septembri kooliaktusi meie koolides kahetiste tunnetega. Ühelt poolt olen rõõmus, et meil on nii palju õpilasi. Teisalt vaatan vanemaid, oma eakaaslasi, kes tõid oma lapsed kooli, kus lõviosa ainetest õpetatakse vene keeles. Ma ei tea, mida nad mõtlevad. Mina paneks oma lapse ikka eestikeelsesse kooli. Aga ma arvan, et nende peamine hirm ongi selles, et nad ei saa oma lapsi esimestes klassides aidata. Pehme üleminek võiks neid hirme leevendada.
Just.
Kui toimusid pronkssõduri sündmused, töötasin ma ühes Kopli koolis, kus oli hoopis teine kontingent. Ajad olid ka teised. Ma olin sinna kooli alles läinud ja minu jaoks oli suur katsumus, kui pidin õpilastele vähese ajaga palju ära seletama. Alates semiootikast ehk kuidas üks sümbol võib kahele kogukonnale tähendada hoopis eri asju. Toona oli see muidugi väga emotsionaalne.
Üldse leian, et meie ühiskonnas kahjuks prevaleerib see, mis kutsub esile liiga palju emotsioone. Kui meil oleks rohkem süvitsiminekut, oleks ka probleeme palju vähem. Nüüd, enam kui kümme aastat hiljem, ma ei ütleks, et pronkssõdur tooks suuri emotsioone. See on praeguste gümnasistide jaoks ajalugu. Minu käest on küsitud, kui palju õpib minu juures Putini fanaatikuid. Neid ei ole üldse. Mul on Trudeau ja Macroni fänne. Põlvkond on vahetunud. Õpilased on palju reisinud, nende peredel läheb enamasti hästi. Nad pole kordagi Venemaal käinud ega vaata Venemaa telekanaleid. Ei tasu karta, et nad oleksid Vene propaganda ohvrid. See puudutab ainult vanemat põlvkonda.
On märgata, et venekeelse kogukonna seas on EL-i võetud kui päästerõngast. Ühelt poolt on mul väga kahju, et enamik inimesi vaatab EL-i kui tarbimisallikat. Aga mina püüan kasutada seda enda huvides. EL pakub meie õpilastele suurepäraseid võimalusi vahetusõppeks ja projektides osalemiseks. Olen pakkunud, et käime ja vaatame. Suhtleme eakaaslatega teistest Euroopa riikidest. Just nende programmide kaudu tekivad noortel teadmised ja arusaamine, et EL ei ole ainult tarbimiseks. Euroopa kultuur ja väärtused on pigem seotud sellega, et inimene peab olema töökas ja loov. Nagu Tammsaaregi kirjutas, et tee tööd ja näe vaeva, siis tuleb ka armastus. Vene kultuuris ei ole see väärtus olnud kunagi väga popp. Vene kultuuris on absoluutselt teine väärtusorientatsioon. Mida enam nad Euroopas reisivad, suhtlevad ja töötavad, seda rohkem nakatuvad nad Euroopa kultuurist. See on hoopis midagi muud, kui meile pakkus Nõukogude Liit. Sellist mentaliteeti, et inimene tahab ainult tarbida ja keegi peab talle seda kõike võimaldama, võiks olla vähem. Euroopa andiski meile suurepärase võimaluse sellest taagast vabaneda.
Loomulikult mõjutab nende arvamust vanematelt ja vanavanematelt kuuldu, kes meenutavad seda kui head aega. Aga noored on targad. Nad mõistavad, et vanemad olid tollal noored ja nende jaoks oligi muru rohelisem. Noored naudivad praeguseid võimalusi ja tunnevad väga hästi oma eeliseid, võrreldes eakaaslastega, kes elavad Venemaal. Eriti hea võrdlusmoment tekib neil siia tulnud poliitpõgenike lapsi nähes. See aitab mõista, et nad on privilegeeritud.
Ka mina kipun mõnikord arvama, et vene kogukond on väga homogeenne. Aga ma toon ühe näite. Sügiseti etendatakse kuulsa Venemaa festivali „Kuldne mask” raames etendusi ka Eestis. Saalid on hinnast hoolimata välja müüdud. Minge vaadake, kes on saalis. Vaadake, kuidas nad riides käivad ja räägivad. Ma olen hämmingus, et meil on nii palju ilusaid ja tarku vene taustaga inimesi. Aga miks nad kuidagi ühiskonnaelus välja ei paista? See kogukond ei ole homogeenne. Koolis paistab see eriti eredalt välja. Mida aeg edasi, seda rohkem on neid õpilasi, kes kutsuvad üles eesti keeles õppima. Nad tahavad seda.
Ma kaldun kahjuks arvama, et tee kakskeelse kooli poole on takerdunud eesti kogukonna vastuseisu taha. Meie ühiskond on väga osav visioonide väljatöötamisel, aga kui tuleb aeg midagi konkreetselt ära teha, siis puudub meil liider või tahtejõud. Ma tõesti ei usu, et eriti Tallinna eliitkoolid oleksid valmis selleks, et järgmisest õppeaastast oleks neil pooled õpilased klassikomplektist vene keele ja kultuuri taustaga. Ei eesti noored, nende vanemad ega kooli juhtkond.
Töötan palju eesti koolide projektide kallal, näen mõnikord nii kartmist kui ka ebausku. Ei taheta kaasa lüüa. Ere näide. Hiljuti oli võimalus minna Strasbourg’i ja osaleda ühes projektis, millest võtsid osa noored üle Euroopa. Väga huvitav üritus, millest me juba kolmandat korda osa võtame. Mul oli võimalus kokku panna seltskond Eestist. Mõistliku hinna sees olid nii lennupiletid, kaunid hotellid kui ka rongipiletid. Suurepärane võimalus, aga paljud Eesti koolid keeldusid. Mis siis veel rääkida sellest, kui pooled õpilased klassist oleksid venelased. See jutt on natuke silmakirjalik. Eestikeelne kogukond aktsepteerib, et venelased on end isoleerinud. Enamik eestlastest ei saa isegi aru, kui palju meid siin on. Arvatakse, et kahe kogukonna probleem on justkui iseenesest lahenenud. See ei ole nii. Meid on kahjuks või õnneks selleks liiga palju.
Imedesse ma ei usu. Kui te oleksite esitanud sellise küsimuse ajal, kui ma lõpetasin ülikooli, siis ma oleksin olnud veel väga sinisilmne. Aga nüüd, kui olen töötanud koolis üle 15 aasta, usun ainult töökusse, pühendumusse ja sellesse, et kõik sõltub meist endist. Vähem emotsioone ja rohkem läbimõeldud lähenemist – mis on ju eesti rahvale väga omane ja tänu millele on lahendatud mitmeid probleeme –, siis jõuame positiivsesse sihtpunkti.
Või kui juhtub, siis projekti tasandil ja see riivab mind väga. Kogukondadevaheline suhtlemine ei pea olema projektipõhine. See peab põhinema püsival alusel. Seetõttu ma arvangi, et kakskeelne kool võiks olla lahendus. Hoolimata sellest, et see pole päevapealt võimalik.
Ka paljukirutud lõimumist, millest on ikka ja jälle räägitud, et kaks kogukonda peaks vastastiku samme tegema, on vähevõitu. Ma tean seda köögipoolt väga hästi. Minu ema, kes räägib eesti keelt peaaegu emakeelena, õppis Tartu ülikoolis ja töötas avalikus sektoris, oli oma asutuses peaaegu ainus vene taustaga inimene. See ei ole ju normaalne.
Üks mu väga hea õpilane ütles mulle pärast ülikooli lõpetamist, et kui soovida tõsiselt eesti koolis läbi lüüa, peab olema kaks korda parem kui tavaline eestlane. Ma vastasin, et see ongi sulle väljakutse. Aga tema küsis vastu: miks ta peab kaks korda rohkem pingutama?
Mul on eriti kahju umbes viie-kuue aasta tagusest ajast, kui lõviosa lõpetanuist, kusjuures kõige parematest, läks välismaale õppima. See jutt, et küll nad tulevad tagasi, kehtib võib-olla eestlaste, mitte venelaste puhul. Kui nad kord lähevad, siis sinna ka jäävad. Väga kahju. Nad õpivad nüüd Massachusettsis, Oxfordis ja Saksamaa tuntud ülikoolides. Mul on oma tööst kahju. Mina töötan ikka selle mõttega, et nad jääksid siia, Eestisse. Õnneks on nende protsent, kes välismaale lähevad, viimastel aastatel aina vähenenud. Võib-olla on seda tinginud tasuta kõrgharidus.
Jah, sellest on südamest kahju. Kuigi mõeldes nende tuleviku peale, saab ainult rõõmustada.
Aga on ka teine oht. Meil on Tallinnas üks heade traditsioonidega tugev eliitkool, kus juba umbes kümne aasta eest otsustati peaaegu 100%-lise keelekümbluse kasuks ehk kool muutub samm-sammult eesti kooliks. Kuigi idee on hea, on see mõnede õpilaste puhul kutsunud esile hoopis vastupidise reaktsiooni. Päris mitmed on sealt koolist läinud Venemaale õppima.
Ma rääkisin nende õpilastega, et miks te nii teete, Eesti riik ja kool on ju teinud kõik selleks, et te saaksite end siin realiseerida. Nad ütlesid, et see oli liiga pealesurutud. Õpetajate ja õpilaste vahel oli suur kuristik, sageli ei vallanud õpetaja vene keelt. Koolis hakkas igav ja lõpuks nad otsustasidki Venemaa hariduse kasuks. Bolševistlikku lähenemist tuleb vältida. See võib anda veel halvemad tagajärjed kui kool, kus ainult 60% õpetatakse eesti keeles.
Mul tekkis arusaam, et meie presidendi silmis väärivad tähelepanu ainult need koolid, kus on keelekümblus. Justkui teiste saavutusi ei peagi märkama. Võib-olla on see ainult minu arusaam. Kuid me suhtume sellesse mõistvalt ja rahulikult.
"
"04.08.2015, 00:12",arileht,https://epl.delfi.ee/artikkel/72021287/arileht-detroidis-ameerika-unelma-lopp-ja-vaevarikas-taassund,ÄRILEHT Detroidis: Ameerika unelma lõpp ja vaevarikas taassünd,"Parkinud auto südalinna servas laiuva tühermaa äärde ja võtnud suuna Detroiti ajaloolise keskuse poole, juhtub meie esimene otsekontakt detroitlasega. Kontakt, mis oleks Kristiina Ojulandil ilmselt kõhu lahti vihastanud. Ühel kõrghoonete vahelisel tänavanurgal astub minu ja mu kaaslanna juurde heas füüsilises vormis ja dressides mustanahaline noormees, kes küsib, ega meil ole võimalik teda rahaliselt aidata.
Tõendamaks, et küsija pole niisama simulant-hädaline, kougib ta taskust välja oranži kaardikese, millel on tema pilt ja isikuandmed. Kaart annab ühtlasi tunnistust sellest, et noormees on äsja trellide tagant vabaks lastud. Ütlen, et kahjuks pole mul talle raha anda, sest saabusime alles Kanadast ega ole veel kohalikke dollareid hankinud. Abipaluja soovib meile viisakalt head päeva ja lahkub.
Selle noormehe juhtum võtab hästi kokku tänapäeva Detroiti tragöödia: töö ja helge tulevikuperspektiivi puudumine, mis viib paremal juhul supikööki, kuid pahatihti ka kuritegevuseni. Kesklinnas võib näha hulganisti kerjuseid, kes paluvad fooride taga seisvate autode akendele kopsides almust. Öisel ajal ei tundu mõistlik tungiva vajaduseta välja minna.
Sünge sotsiaalse keskkonna kiuste on detroitlased sõbralikud ja soojad inimesed. Näiteks ei maksa imestada, kui mõni võhivõõras sulle tänaval rõõmsa tervituse hüüab. Detroitlased on väga suured kodulinna patrioodid. Kodukandile näidatakse poolehoidu nii tätoveeringute kui ka kohaliku jäähokiklubi Red Wingsi või pesapallimeeskonna Tigersi mängudele kogunemisega ja uhkusega kodumeeskonna särgi kandmisega.
USA ja Kanada piiri äärne, Michigani osariigi suurim linn Detroit on teinud läbi suuri demograafilisi muutusi. Sellest räägivad ilmselt kõige paremini linna tuhanded hüljatud hooned, mille seast leiab nii eramaju kui ka kunagisi tähtsaid avalikke asutusi ja tehaseid. Kinnisvaraturul on see loonud olukorra, kus mõnes piirkonnas saab osta elamiskõlbliku maja alla 10 000 dollariga (9164 euroga).
Detroiti allakäik sai alguse 1950-ndatel, kui autotööstus muutus üha mehhaniseeritumaks ja inimjõudu vajati järjest vähem. Aastakümnete vältel pärmina paisunud töötus tõi kaasa sotsiaalsed pinged, kuritegevuse ja rassikonfliktid. Kuna linna elukeskkond muutus järjest ebameeldivamaks, hakkasid jõukamal järjel valged äärelinnadesse lahkuma. Nüüdseks on Detroiti elanikkonnast üle 80% mustanahalised.
Linna elurajoonides avaneb tihti üsna trööstitu vaatepilt, kus inimesed elavad hüljatud majade kõrval, mis on sageli ka tulekahjus kannatada saanud. Ühes 8 Mile Roadi (Detroiti läbiv maantee, millest põhja poole on rikkamate rajoonid ja lõunasse jäävad vaeste getod – toim) äärses elamupiirkonnas võib mõnel pool näha, kuidas sealsed elanikud nädalavahetusel oma räämas hoovides grillivad ja muretul meelel ilusat ilma naudivad. Tundub, et nad on oma olukorraga mingil määral leppinud. Meie uhiuuele säravvalgele renditud Nissanile, mis mõjub kõdurajoonides silmatorkava võõrkehana, heidavad nad ükskõikseid, aga kohati küsivaid pilke.
USA autotööstus on valusatest tagasilöökidest olenemata endiselt olulisel kohal nii turuosa kui ka pakutavate töökohtade poolest. Kui võtta aluseks 2014. aasta statistika, on 45% USA-s müüdud uusi autosid n-ö Detroiti suure kolmiku ehk General Motorsi, Fordi ja Chrysleri toodetud. 1990-ndate keskel ulatus USA tootjate osakaal riigi autoturul üle 70%, nüüdseks on Euroopa, Jaapani ja eelkõige Korea autotööstuse viimase aastakümne areng ameeriklastel turuosa käest rebinud.
Automudelite ja ka -tootjate väljasuremine ei ole Detroiti tööstuses kunagi midagi ennenägematut olnud, kuid mõned lahkumised on olnud dramaatilisemad kui teised. Üks suuremaid ja kiiremaid krahhe toimus luksusmargiga Packard, millele said saatuslikuks konkurentide jõuline tõus ja suutmatus lugeda turu ootusi.
Packard oli möödunud sajandi esimeses pooles üks ihaldusväärsem Ameerika auto, millega sõitsid poliitikud ja suurärimehed ning millest enamik inimesi võis ainult unistada. Firma alustas oma Detroiti tehase ehitamist 1903. aastal ning 1910. aastaks oli see USA suurim ja moodsaim. Tippajal töötas Packardi tehases üle 40 000 inimese ja kompleksis oli tööstuspinda kokku 370 000 ruutmeetrit ehk üle kuue korra rohkem kui Rocca al Mare keskuses kaubanduspinda.
Pea kogu maailma raputanud 1920-ndate lõpu majanduskriisi elas Packard üle. Samuti ei tekitanud probleeme kaks maailmasõda, mis andsid ettevõttele hoopis uut tööd näiteks lennukimootorite tootmises. Krahh saabus 1950-ndatel, kui ei suudetud enam konkurentidega sammu pidada. Klientide leidmiseks ei piisanud ka taskukohasemaks muudetud mudelirivist.
Peale ajaloolise pärandi on Packardist jäänud järele ka hiiglaslik ja omal ajal väga uuenduslik Detroiti tehas, kus valmis viimane auto 1956. aastal. Praeguseks on hoone juba aastakümneid hüljatud. Oma tontlikkuses ja mastaapsuses sümboliseerib see Detroiti rasketööstuse allakäiku. Hoonekompleks on linnale justkui liiga armas, et maha lammutada, ja eks seegi töö maksab. Renoveerimiseks ei ole ei raha ega ka erasektori huvi.
Varemete vahel jalutades võib hea tahtmise korral ette kujutada, milline oli kunagise suursuguse tehase igapäevatöö. Tegelikult on Põhja-Ameerika suurima hüljatud tehase tiitlit kandev hoonekompleks küllaltki hästi säilinud ja sissevarisenud kohti ei ole eriti näha.
Detroitis ja linna ümbritsevatel kiirteedel sõites võib kohaliku autotööstuse toodangut liiklemas näha pisut rohkem, kui näitab riigi viimaste aastate müügistatistika. Silmatorkavalt palju on päevinäinud, äärmiselt mõlkis ja roostetavaid, kuid siiski kiirteel 70–80 miili tunnis (keskmiselt 120 km/h) kulgevaid Ameerika autosid, mis kannavad mootorikattel sageli nüüdseks ajalooks saanud automarkide logosid.
Detroiti teed ja tänavad on üsna halvas seisus, olukord on kohati võrreldav Tallinna kõige süngemate kraateruulitsatega. Suurematel teedel ei ole palju jõhkraid löökauke, pigem on probleem asfaldisse õõnestunud rööbastes ja aja jooksul tee vajumisest põhjustatud ebatasasustes.
Pea kogu aeg on vaateväljas rehvitükid ja muud autode küljest lennanud või alt pudenenud detailid. Teekonnal Ann Arborist Detroiti (umbes 70 km) tundsin kiirteel piirkiirust 70 miili tunnis (113 km/h) hoides paar korda, kuidas auto rattad sekundi murdosaks ebatasasuste tõttu maast tõusid.
Kui teeolud panevad autojuhi Detroitis ja linna lähiümbruses sageli vanduma, siis tanklasse sõites võib Eestist tulnud sohver heameelest käsi hõõruda. Mai teises pooles maksis gallon (3,79 liitrit) kõige tavalisemat bensiini, mis on Euroopas tuntud oktaanarvu 95 järgi, keskmiselt kaks dollarit ja 80 senti. Seega oli liitri hind umbes 70 eurosenti.
1930-ndatel, linna õitseajal Detroiti jõe alla uuristatud tunneli kaudu tagasi Kanadasse jõudes ja meie praeguse kodulinna Toronto poole viivale kiirteele suundudes torkab kohe kõrva vaikus. Pärast paari päeva Ida-Michiganis tundub auto Ontario provintsi kiirteel justkui õhus hõljuvat. Detroiti kandi teede pidev lärm ja rappumine on justkui katkematu meeldetuletus rohketest valedest otsustest, mida seal piirkonnas on aegade jooksul tehtud.
Detroiti allakäigutrepi astmed on aastakümnete jooksul olnud eri kõrgusega, kuid kas praeguseks on keldrikorrusele jõutud, pole paraku veel päris selge.
Detroiti kesklinnas ja selle vahetus läheduses ei hakka silma ühtegi toidupoodi. Kohti, kust võiks süüa osta, on ka elamupiirkondades väga vähe. Näha pole ka Eesti mõistes supermarketeid, mis pakuvad laia valikut toiduaineid. Nende leidmiseks tuleb linnarahval teinekord ette võtta kümmekonnakilomeetrine või isegi pikem autosõit. Esmatarbekaupu võib siin-seal siiski leida ka üksikutest väikepoodidest, mis on enamasti keskendunud elanikkonna alkoholi ja sigarettidega varustamisele. Nagu pea kõikjal Ühendriikides, on tulirelvad ka Detroitis üsna lihtsasti kättesaadavad. Seega peituvad alkoholipoodide müüjad koos kassaaparaadiga paksu läbipaistva seina taha.
Toidukaupluste puuduse taustal mõjub kõnekalt kesklinnas Detroiti jõe kaldal märgatud ühe-mehe-kalaturg. Näib, et kalamees on päeva parema osa sisustanud hõbedaselt läikivate valgeahvenate jõest välja kiskumisega. Kui päike hakkab loojuma, on tema ümber kogunenud viis-kuus ostuhuvilist, kes hinnas kokkuleppeni jõudnuna värske saagi kilekotiga koju viivad.
Ford Motor Company: 43 977
Michigani ülikool: 29 551
Chrysler Group: 29 006
General Motors: 26 843
USA valitsus: 18 600
Fakte Detroitist
Elanikke Suur-Detroitis: 4,2 miljonit
Elanikke Detroiti linnas: 688 701
Leibkonna aastane mediaansissetulek: 26 325 dollarit
Allpool vaesuspiiri elavate detroitlaste osakaal: 39,3%
Allikas: USA statistikaamet"
"24.05.2016, 23:55",arileht,https://epl.delfi.ee/artikkel/74621093/michal-loodame-nordicalt-kasumit-2019-aastal,Michal: loodame Nordicalt kasumit 2019. aastal,"Riigikontrolli auditis analüüsiti ka seda, kas riik on Estonian Airi juhtumist õppinud, kui lõi uue lennufirma, praeguse nimega Nordica. Üldine hinnang oli, et paljuski on otsused olnud paremad, argumenteeritumad. Tellitud on analüüse. Teisalt ei ole teada, milline on Nordica majanduslik seis. Kinnitatud ei ole ka äriplaani.
Majandus- ja kommunikatsiooniminister Kristen Michal usub, et Nordicale toovad edu kaks põhisuunda. Eesti liinide puhul sihtkohad, kuhu Eesti reisija sõita tahab. Teine suund on suurtele lennundusettevõteteleteenuse osutamine.
„Euroopas on trend, et suured lennuettevõtted keskenduvad suurte lennukitega pikematele liinidele. Kuni 2000-kilomeetrine ettevedu tellitakse sisse kõik-kulud-kaetud-põhimõttel. Nordica oma õige suurusega lennukipargiga osutab niisugust teenust ja see toodab tulu,” ütles Michal.
Valitsusele annab kindlust Lufthansa Consultingu hinnang äriplaanile. Seda peeti realistikuks ja turupõhiseks. Riigikontroll tõi selle esile kui märgi, et valitsus on varasematest vigadest õppinud.
Michal rõhutab, et Nordicalt ei peaks ootama kohest kasumit. Tema sõnul on üsna loogiline, et mõni aasta tegutsetakse miinuses – alustamine, investeerimine ja kasvamine maksab.
„Nordica eesmärk on luua piisav klientide võrgustik, panna töösse oma lennukid, sest võõrad lennukid ja meeskonnad on ju oluliselt kallimad. Eeldame, et 2019. aastaks on ettevõtte tasakaalus või kasumit tootev,” lootis Michal.
Michali sõnul on Leedu, Slovakkia ja Ungari näitel analüüsitud, mis juhtuks, kui kohalik lennuettevõte kaoks. Otseühendusi jääks vähemaks ja konkurentsi puudumine tuleks kliendile kahjuks. Aga näide on juba võtta ka Eestist.
„Hästi ilmekas näide on see, kui SAS alustas Kopenhaagenisse lendamist. Nordica lendas kolm korda päevas kindlatel kellaaegadel, nädalavahetusel kaks korda päevas. SAS tegi alguses sama, ainult nädalavahetusel oli üks lend. Nordica otsustas liinist loobuda. Selleks suveks on SAS-i lennuplaanis Kopenhaagenisse aga vaid üks lend päevas ja seda iga päev erinevatel kellaaegadel. Niisiis, kui Nordica liinilt lahkus, läks olukord kliendile halvemaks. Tulid kõrgemad piletihinnad ja kehvem lennugraafik,” ütles Michal.
Michali sõnul tasuks tulevikus kaaluda ka erainvestori kaasamist. Lennuettevõte ei pea olema riigi omanduses.
„Mul on tunnetus, et lennunduses erainvestori kaasamine tulevikus võiks olla vastuvõetav nii avalikkusele kui ka partneritele valitsuskoalitsioonis. Täna on see siiski vaid hoiak, sest konkreetset plaani veel pole. Alustav ettevõte peab tuule tiibadesse saama ja siis saame edasi arutada.”"
"09.02.2021, 14:09",uudised,https://epl.delfi.ee/artikkel/92510431/eesti-venelased-ei-taha-euroopa-murgisusti-nouavad-hoopis-sputniku-vaktsiini,"Eesti venelased ei taha Euroopa ""mürgisüsti"", nõuavad hoopis Sputniku vaktsiini","""Paljud siinsed inimesed soovivad end vaktsineerida Vene Sputnik V-ga,"" rääkis Narva perearstikeskuse arst Valentina Mišenkova. ""Vastame, et sellist võimalust ei ole ja tõenäoliselt ka ei tule.""
Mišenkova toob narvalaste keeldumise põhjusena välja Vene inforuumis viibimise. ""Venemaa televisioon ei räägi alati teiste vaktsiinide kohta tõde,"" sõnas Mišenkova. Ta lisas, et Vene meedias räägitakse teiste vaktsiinide puudustest, kõrvaltoimetest ja see mõjutab inimeste soove. Samuti tõi ta välja, et keeldumine sõltub sageli inimese haridustasemest ja teadlikkusest.
Mišenkova rääkis, et Narva perearstid seisavad iga päev silmitsi olukorraga, kus patsiendid räägivad Euroopa vaktsiinide halvast mõjust. ""Nad räägivad õudusi, mida pole tegelikult kunagi juhtunud. Ja eakat inimest on juba raske ümber veenda.""
Lasnamäel asuva perearstikeskuse Medicum juhataja Tõnis Allik rääkis samuti, et kui õed helistavad nimistu patsientidele, et kutsuda neid koroonavaktsiini saama, on sellest keeldunud eelkõige vene emakeelega inimesed, öeldes, et nad soovivad Sputniku vaktsiini.
Keeldujate suurusjärku ei osanud Allik öelda. Tema sõnul püüavad küll õed keeldujaid ümber veenda, kuid vaktsineerimine on siiski vabatahtlik. Allik lisas, et kuna Sputniku vaktsiin sarnaneb AstraZeneca omaga, siis soovitatakse keeldujatele Sputniku asemel seda.
Väga palju kõhklejaid
Lasnamäel asuva Kivila perearstikeskuse arsti Maimu Pintsoni sõnul on seni vaid üks vaktsineerimisele kutsututest avaldanud soovi saada Sputniku vaktsiini. Pintson ütles, et õel õnnestus patsient ümber veenda ja ta nõustus Pfizer BioNTechi vaktsiiniga.
Küll aga tõdes ka Pintson, et üldiselt on vaktsineerimisest keeldujaid rohkem venekeelsete kui eestikeelsete seas. Ta lisas, et paljud patsiendid ei keeldu lõplikult, vaid paluvad mõtlemisaega.
Pintson lausus, et patsiendid küsivad vaktsiini kohta palju küsimusi – eakamatel inimestel on rohkem kaasuvaid haigusi ja seetõttu ka suuremad kartused – seetõttu on telefoni teel vaktsiinisüstile kutsumine ja selgituste jagamine väga ajamahukas.
Pintson sõnas, et kuna vaktsineerima kutsumisega on tegeletud ainult ühe päeva, siis on veel keeruline üldistusi teha, kui paljud ja miks vaktsineerimisest keelduvad.
Ka Haabersti perearstikeskuse juhataja Maie Niin rääkis, et väga paljud nende nimistus olevad patsiendid keelduvad vaktsiinist. Ta ütles, et arstid püüavad küll selgitada, miks on vaktsineerimine oluline ja millist ohtu kujutab mitte vaktsineerimine, kuid liiga kaua aega ümberveenmiseks ei ole.
Niin nimetas keeldumise peamiseks põhjuseks pelglikkust. ""On suhtumine, et las naabrinaine teeb enne vaktsiini ära,"" selgitas ta.
Niin ei tea, et ükski tema nimistu patsient oleks vaktsiinist keeldunud ja avaldanud soovi saada Venemaal toodetud Sputniku vaktsiini. Küll aga on ta kuulnud, kuidas patsiendid räägivad sellest omavahel.
Narva perearst Valentina Mišenkova rõhutas, et vaktsineerimine on ikkagi vajalik. ""Loodan, et inimesed näevad, et pärast vaktsineerimist ei juhtu nende sõprade ja sugulastega midagi –et tüsistusi ei ole ja mõni inimene muudab oma arvamust.""
Mišenkova sõnul on kõik tema nimistu patsiendid talunud vaktsiini normaalselt.
Sotsiaalministeeriumist öeldi Delfile, et nad on Sputniku vaktsiini sooviavaldustega kursis ja et soovijate seas on ka eestlasi. Täpseid arve Sputniku soovijate kohta ei osatud ministeeriumist öelda.
Ministeerium on alates augustist igakuiselt mõõtnud Eesti inimeste suhtumist ja valmisolekut end COVID-19 vastu vaktsineerida. Avaliku arvamuse uuringu tulemused näitavad, et venekeelsete elanike seas tervikuna on hetkel valmisolek vaktsineerida mõneti madalam võrreldes eestlastega – jaanuari seisuga oli eestlastest valmis end vaktsineerima 67% ja teisest rahvusest 52% elanikest.
Peamised põhjused, miks ollakse skeptilised vaktsineerimise suhtes (mõlemas rahvusrühmas), on tunne et ei ole piisavalt informatsiooni vaktsiinide kohta ning mure vaktsiinide võimalike kõrvaltoimete pärast, samuti ebakindlus, kas vaktsiinid annavad piisavalt tõhusa ja pikaajalise kaitse.
Kogu ametlik info vaktsineerimisest on kättesaadav kolmes keeles, sh ka vene keeles. Sotsiaalministeeriumil on ka hea koostöö terviseala venekeelsete spetsialistide ja ekspertidega, kes samuti suhtlevad aktiivselt Eesti venekeelse meediaga ja nende avaldatud artiklid ja intervjuud on aidanud venekeelsetel inimestel vaktsineerimise kasuks otsustada."
"12.06.2017, 00:05",kultuur,https://epl.delfi.ee/artikkel/78519361/sakari-kuosmanen-mangin-filmides-aki-kaurismaki-em-alter-ego-em,Sakari Kuosmanen: mängin filmides Aki Kaurismäki alter ego,"Sakari Kuosmanen on Aki Kaurismäki filmides mänginud üle 30 aasta. Kuosmanen ei ole professionaalne näitleja, pigem muusik ja ärimees, kes sattus filmindusse just tänu Kaurismäkile. Talle oli meelt mööda lavastaja stiil ja Kaurismäki uudne filmide tegemislaad, Kaurismäkile omakorda istus Kuosmaneni viis muusikat teha.
Kaurismäki ja Kuosmanen kohtusid umbes 33 aastat tagasi Saimaa järvel aurupaadil, kus üks tegi filmi jaoks uurimistööd (Kaurismäki esimene film oli dokumentaal „Saimaa-ilmiö”, 1981), teine oli seal muusikuna. „Kell oli umbes viis hommikul, istusime kahekesi laeva katusel. Sealt sai kõik alguse – Aki ütles, et sulle peaks ühe filmirolli kirjutama,” meenutab Kuosmanen. Nii saigi kirjutatud armutu Franki roll filmi „Calamari Union” (1985), mis oli Kuosmaneni esimene osatäitmine filmis. Kuosmaneni sõnul klappis neil lavastajaga kohe. „Sa vaatad inimesele silma ja saad kohe aru, et see on lahe tüüp. Kui üldse on olemas meestevahelist armastust, siis meie vahel see kindlasti on,” ütleb Kuosmanen.
Kuosmanen ongi suuresti mänginud just Kaurismäki-vendade filmides, üksikud rollid ka mujal. „Tunnen nagu oleksin Kaurismäki kolmas vend,” sõnab näitleja pidades silmas pikka töö- ja sõprussuhet Aki ja Mika Kaurismäkiga.
Kas teda muud filmitegijad ei huvita või hoopis pole teised temast kui näitlejast huvitatud? „Ma ei ole näitleja. Olen filmides Aki Kaurismäki alter ego. Pealegi muusikuna teenib paremini kui näitlejana. Olen parem laulja kui näitleja,” naerab Kuosmonen. Ta lisab, et Kaurismäki viis lavastada ja näitlemine tema filmides erineb tavapärasest või klassikalisest näitlemisest. „Aki Kaurismäki filmides ei mängita nii dramaatiliselt, palju tehakse pilkude, ilmete või sisetunde järgi. Ma kaalusin küll ühel hetkel teatrikooli minemist, aga Kaurismäki-vennad ütlesid, et ära mine. See muudab sind liiga palju. Pealegi teatrinäitleja ja filminäitleja on kaks eri asja,” märgib Kuosmanen. Ta leiab, et ka muusikuna laval olemise ja näitlemise vahel on sarnasusi, kuna artist mängib laval teatud rolli ja annab endast maksimumi, siiski on teda kui mitte näitlejat ka kritiseeritud. „Soome filmikriitikud on ette heitnud, et olen ühe-ilme-näitleja, aga uues filmis on mul koguni kolm ilmet. Palju on naeratamist ja tundeid. Saan end uutmoodi, mitmekülgsemana näidata,” ütleb Kuosmanen ning ei näi kriitikast eriti heidutatud olevat.
Kuosmonen mängib filmis „Teispool lootust” ärimeest, kes hakkab restoranipidajaks. „Aki isa oli rändkaupmees (nii nagu Kuosmaneni tegelaskuju filmis, kes alguses müüb triiksärke – toim), ta ise on olnud pea 25 aastat restorani omanik. Kõik, mis meie elus on juhtunud, on seotud ka filmidega,” räägib näitleja. Ta on enda sõnul teinud kõike, mis sülle kukkunud. Tal on olnud neli restorani, millest üks Hispaanias, reisiettevõte Jäämerel, mänginud bändides, teinud plaate ja nüüd kahe viimase filmirolli vahel on Kuosmonen, kes on peale selle ka kokk, tegelenud näiteks vorstide, soomlaste kurikuulsate marrakate, väljatöötamisega. „Mulle on mitu korda öeldud, et kirjuta oma elust raamat, aga seda ei saa kirjutada. Elu on olnud uskumatult kirju, täis kõiksugu juhtumeid. Olen mees, kes ei oska öelda ei,” räägib Kuosmanen.
Kuid restorani pidamise kogemus pole ainus põhjus, miks Wikströmi roll Kaurismäki viimases filmis on omamoodi just Kuosmanenile kirjutatud. Nagu Soome lavastaja eelmine film „Le Havre”, räägib ka „Teispool lootust” sisserändajatest, immigratsioonist, ebainimlikkusest ja eelarvamustest ning Kuosmanen, kes muusikuna on populaarne rahvuslaste seas, võiks proovida nende suhtumist muuta (filmis aitab Kuosmaneni tegelane illegaalset immigranti). „Mõtlen vahel, et Aki valis mind sellesse rolli ka seepärast, et olen sümboolselt „härra Soome”: laulan tihti hümni ja esindan oma olemusega justkui paremäärmuslikku soome meest, keda tahetaksegi muuta. Aga ma ei tea, kas Aki mõtles sellele, et soovib selliseid soomlasi minu kaudu mõjutada,” arutleb Kuosmanen.
Kuosmanen leiab, et mõne äärmusliku grupi suhtumine sisserändajatesse on väga häbiväärne. „Soomes on neid äärmuslikke. Ma just postitasin Facebooki, et saatangi häbeneks selliseid asju. See on raske teema, poliitiline küsimus, aga kõik saavad aru, et filmis on poliitiline sõnum,” räägib Kuosmanen. Ta meenutab, et esines kaheksakümnendate lõpus Rock Summeril, kui Eestis käisid veel ringi Kalašnikovidega Vene sõdurid. „Oli keelatud öelda „Eesti vabaks!”, aga ma hüüdsin seda lavalt 100 000 inimesele. See tuli südamest,” meenutab näitleja. Vabadus on talle väga oluline ka sõjas hukkunud vanaisa tõttu, keda ta nimetab oma parimaks sõbraks. „Minu mõtted lähtuvad vabadusest. Olen tänulik, et olen saanud elada rahuajal ja kõik on hästi, aga kõigil ei ole seda õnne,” räägib Kuosmanen. Tema sõnul aitab äärmuslike tõusule kaasa ka internet ja seal levivad valeuudised. „Internetil on palju võimu. Natsionaliste on nii Eestis, Soomes kui ka Venemaal ja mujal, nad suudavad palju halba teha, vaenu õhutada,” leiab Kuosmanen.
Küsimusele, kas filmi kaudu on võimalik kedagi mõjutada, vastab Kuosmanen, et ikka on. „Jah, kindlasti. Peab üritama. Muusikud ja filmitegijad püüavad maailma paremaks muuta. Asi ei ole ju ainult rahas. Hollywoodis määrab tootjafirma, kes filmis mängib ja muu säärase, aga Aki teeb kõik ise – kirjutab, lavastab, produtseerib, monteerib – ja film tuleb just selline, nagu tema tahab. Olen õnnelik, et saan selle juures olla ja kunstiga maailma muuta.”
Filmi vastuvõtt Soomes on tema sõnul olnud hea, aga näiteks Saksamaal või Prantsusmaal on paremini läinud. Kuosmanen lisab, et Kaurismäki ei tee kunagi filmi ainult soomlastele ja teda väga ei morjenda, mida soomlased arvavad. „Filmi on müüdud ligi 100 riiki. Akil on fänne üle maailma,” nendib Kuosmanen ja meenutab, kuidas kunagi Jaapanis 20–30-inimeseline grupp teda tervitama tuli. „See oli filmi „Leningrad Cowboys Go America” ringreisi raames. Läksin Tokyos hotellist välja ja inimesed tulid minu juurde küsima, kas olen Sakari Kuosmanen, Aki Kaurismäki filmide näitleja, ja palusid autogrammi. Mõtlesin, et see ei saa tõsi olla.”
Järgmist võimalikku koostööd Kaurismäkiga näitleja siiski veel avada ei soovi. „Oleme sellest rääkinud, aga see on saladus. Loodame, et tuleb,” ütleb Kuosmanen.
FILM
„Teispool lootust”
Soome 2017
Režissöör: Aki Kaurismäki
Osades: Sherwan Haji, Sakari Kuosmanen, Ville Virtanen, Kati Outinen, Tommi Korpela jt
Kinodes alates 8.06.2017
Võitis 2017. aasta Berlinale filmifestivalil parima lavastaja auhinna
Kes?
Sakari Kousmanen (sünd 1956) on Soome muusik ja näitleja.
Tuntud filmidest: „Calamari Union” (1985), „Varjud paradiisis” (1986), „Leningrad Cowboys Go America” (1989), „Pilved sõudvad kaugele” (1996), „Juha” (1999), „Mees ilma minevikuta” (2002) jt"
"21.01.2017, 00:05",lp,https://epl.delfi.ee/artikkel/76967914/raagi-sopradega,Räägi sõpradega,"Selles LP pikas intervjuus on südamlik koht, kus tuntud näitleja Arvo Kukumägi räägib, kuidas ta kaunis sageli, vahel ka keset pimedat ööd, seab sammud kalmistule, et siitilmast lahkunud vanade sõpradega vestelda.
Ma ei saa ennast kiita, et satun tihti kalmistule. See aga muidugi ei tähenda, et ma lahkunuile ei mõtle. Mõtlen ikka. Kuid suhelda oskan ikkagi nendega, kes on elus.
Näiteks selle neljapäeva õhtul saime vana hea sõbraga kokku ja läksime Kalma sauna. Lasime tummisel leilil turjal mängida ja rääkisime, rahulikult ja kella vaatamata. Maast ja ilmast, eraelust ja elust muidu. See on midagi muud, kui telefoniga seletada või Facebookis sõnumeid saata.
Mõnus on niimoodi sõbraga istuda ja rääkida. Hing läheb klaariks ja enesetunne, mis on mõnest elu keerdkäigust pisut hämar, lööb päikesena särama. Mõnus on teada, et mul on sõbrad, kes on kas või neljapäeva õhtul nõus aja maha võtma ja kuulama."
"17.12.2018, 00:05",sport,https://epl.delfi.ee/artikkel/84767549/parnu-sai-latist-olulise-emotsionaalse-laengu,Pärnu sai Lätist olulise emotsionaalse laengu,"Peale esimest poolaega oli Pärnu Sadama korvpallimeeskond väljaku peremeeste vastu taga 36 : 58 ning miski ei ennustanud, et pärnakatel on plaanis serveerida korralik üllatus. Teisel poolajal vahetasid meeskonnad aga oma rollid. Värske täienduse Demetre Riversi eestvedamisel viskas Pärnu teisel poolajal 57 punkti ning sai Olybeti Eesti ja Läti liiga tabelis endast eespool oleva meeskonna üle väärt võidu 93 : 89."
"01.03.2017, 00:05",arileht,https://epl.delfi.ee/artikkel/77390290/eestis-on-kaubavedu-kohati-mitu-korda-kulukam-kui-naabritel,Eestis on kaubavedu kohati mitu korda kulukam kui naabritel,"Uuring, mille logistika ja transiidi assotsiatsioon Eesti logistikasektori käekäigu kohta tellis, kinnitab endiselt, et Eesti kaubavedude sektor on vabalanguses.
Ehkki kaubaveod on vähenenud ka naaberriikides Soomes, Lätis ja Leedus, on suurim langus ette näidata ikkagi Eestil. Näiteks raudtee kaubaveod on aastail 2008–2014 vähenenud kõigis Eesti lähiriikides, kuid Eestis kõige rohkem – lausa 41%. Ka veosekäive on samal ajavahemikul Eestis vähenenud oluliselt rohkem kui lähiriikides.
Ka Eesti sadamad püstitavad negatiivseid rekordeid. Kuigi Läänemere idakalda riikide sadamate koondkaubamaht püsis 2015. aastal 2014. aastaga samal tasemel, on Eesti sadamate kaubamaht oluliselt vähenenud: suurim langus oli Sillamäe ja Tallinna sadamas. Eesti sadamate kaudu veeti 2015. aastal ligikaudu 35 miljonit tonni kaupa, 19,8% vähem kui 2014. aastal.
Raudtee infrastruktuuri ülikõrgeid kulusid näitab ilmekalt uuringu korraldaja PwC toodud näide, et keskmine kulu ühe kilomeetri kohta on Eestis 41,8 eurot, Lätis 20,7 eurot ja Soomes kõigest 15,3 eurot.
„Raudtee infrastruktuuri kulukuse võrdluseks oleme valinud kõikides riikides ühepikkuse teekonna, milleks on 210 km, mis illustreerib teekonna pikkust Narvast piirilt Muuga sadamani. Eestis on raudtee kasutustasu vedellasti transportimisel vastaval raudteelõigul 8784 eurot, mis on lähiriikidega võrreldes oluliselt kallim,” näitab uuring.
Lätis on raudtee kasutustasu 4347 eurot ja Soomes 3207 eurot. Ka raudtee infrastruktuuri keskmine kulu tonni vedellasti kohta on kõige kõrgem Eestis: 2,4 eurot võrreldes Läti 1,2 ja Soome 0,9 euroga.
Assotsiatsiooni juhi Andres Valgeristi arvates algab sektori n-ö päästmine juba valdkonna tähtsustamisest. Kui nüüd majandusministeeriumis suudetakse tõesti transiidikomisjon kokku kutsuda, nagu taristuminister Kadri Simson on lubanud (vt ka intervjuud Kadri Simsoniga), saaksid valdkonna tippjuhid ja -spetsialistid paika panna kasvõi küsimused, mis tasemel on Eesti esindatud eri logistikaüritustel ning milliste kuludega pitsitatakse kaubaveo-ettevõtjaid eriti karmilt ja kas neid on võimalik leevendada. „Vaja on algatada konstruktiivne dialoog ja oluline on just majandusalane suhtlemine riiklikul tasemel,” nentis Valgerist. „Eestit läbiv logistikaahel on kvaliteetne ja kiire, aga hind ei ole konkurentsivõimeline. Riiklikult kehtestatavate tasude määrad peavad arvestama turu taluvust ja olema sellised, et kogu meie logistikaahel oleks naaberriikidega võrreldes hinna poolest konkurentsivõimeline.”"
"26.11.2020, 08:36",arvamus,https://epl.delfi.ee/artikkel/91777485/uleskutse-arvamuskonkursi-tahtaeg-kukub-esmaspaeval,ÜLESKUTSE | Arvamuskonkursi tähtaeg kukub esmaspäeval!,"Mis on sinu arvates praegu Eesti suurim probleem? Milline on unistuste Eesti, kus tahaksid elada 2050. aastal? Mida teha juba täna, et homne päev ei oleks ainult häda, ikaldus ja kriis?
Ootame osalema heade mõtetega lugusid, mis on hästi argumenteeritult kirjutatud, tuginevad faktidele, on lahedasti loetavad, selge sõnumi ja edasiviiva järeldusega
Loe lähemalt ja saada enda arvamuslugu – www.epl.ee/homme"
"30.06.2020, 13:55",arvamus,https://epl.delfi.ee/artikkel/90314999/lea-arme-kas-oleme-orjad-edasi-mitte-keegi-ei-hakanud-isehakanud-terroristile-vastu-ega-viinud-probleemi-ka-juhtkonna-ette,Lea Arme: kas oleme orjad edasi? Mitte keegi ei hakanud isehakanud terroristile vastu ega viinud probleemi ka juhtkonna ette,"Kui keegi sulle külge tuleb ja see sulle ei sobi, mis sa siis teed? Hakkad ju vastu? Või lased endaga teha, mis teisel pähe tuleb – et las tirib mu kleidikaeluse valla ning vahib mu ihu, las käperdab mind, kust aga tahab, ma ei tee midagi ega ütle midagi, lahtise käega piki nägemist lajatamisest rääkimata?
Mina lihtsalt seisan nagu post ja lasen sellel kõigel sündida, sest mind ahistatakse ja ma olen ohver ja ohvril ei sobigi kuidagi reageerida… sest mis ohver ta muidu on?
Pagana imelikul ajal ikka elame. Kuidas me küll omadega siiamaani jõudsime – ja miks?
Estonia teatri juhtum meenutab mulle kangesti lugu ühest hoopis teisest ooperist. Nimelt vahetus ühes asutuses osakonnajuhataja, misjärel muutus osakonnas totaalselt kogu atmosfäär. Inimesed, kes olid teinud oma tööd üle kümne, mõned 20 ja rohkem aastat ning kelle töö kvaliteedile polnud seni olnud etteheiteid ega kellegi suhtes vähimatki kaebust, said nüüd teada, et nad teevad kõike halvasti ja valesti.
Said kuulda, et aeg on edasi läinud ja nemad sellest maha jäänud ning kõik peab nüüd olema teistmoodi. Mismoodi täpselt, sellest ei saanud osakonnas keegi aru, sest põhjenduste ja selgitustega uus juht end ei vaevanud. Nii et kui ta seda ise järsku teadiski, siis jäi see ülejäänud inimeste jaoks hästihoitud saladuseks.
Uus osakonnajuhataja oli aktiivne naisterahvas, kes omas kuldaväärt oskust jätta endast kõrgema ülemuse kabinetis mulje kui erakordselt soojast ja empaatilisest inimesest. Suhetes oma vastsete alluvatega ei keelanud ta endale näidata oma mitmekülgse isiksuse muidki aspekte.
Näiteks karjuvat kõneviisi ja õrna häälekese karedamaid ja kõvemaid detsibelle, enesestmõistetavat voli revideerida alluvate kappe, pesta nende lillepotte ja kohvitasse, anda teada, mispidi peavad köögikapis nõud rivis olema, mis näoga tuleb tööle tulla ja tööl olla jne, jms.
Alluvaid oli nii- ja naasuguse närvikavaga, kes neelas rahusteid, kes võttis pikki haiguslehti, tragimad panid ka lahkumisavalduse lauale, kuue kuuga lahkus osakonnast viis inimest. Aga üks ühine joon oli kõigil neil pikki aastaid koos töötanud inimestel küll: mitte keegi ei hakanud isehakanud terroristile vastu ega viinud probleemi ka juhtkonna ette. Kõik kannatasid vaikselt, nägu murest must ja närvid läbi. Otsekui põlise eestluse musterkujud.
On üks ütlemine: inimese võid sa sõjast kätte saada, aga sõda inimesest mitte kunagi. Kas pole nii viimati muudegi asjadega? Tavatseme tänasest Eesti riigist rääkides ilmtingimata meenutada meie rasket ajalugu, 700-aastast orjapõlve, Nõukogude okupatsiooni, küüditamisi ja kõiki muid koledusi – ning et me oleme kõik välja kannatanud ja oleme nüüd vabad. Vaba inimene vabal maal – kas ei kõla see siis uhkelt?
Aga kui vaba inimene vabal maal valib endale vabalt ohvrirolli, mis on sel juhul kõrvaltvaataja asi tema valikusse üldse kuidagi suhtuda?
Kas pole mitte kõrk hakata tema valikut hukka mõistma või talle kaasa tundma – mis on ju tegelikult ühe ja sama mündi kaks poolt –, kuna sinule miskipärast tundub, et see kannatamise kultus on läinud üle igasuguse piiri ja abitute lillekeste rohkus meie täielises Eesti Vabariigis ajab juba hirmu peale?"
"12.04.2016, 08:42",valismaa,https://www.delfi.ee/artikkel/74207853/video-brasiilia-kongressi-alamkoja-komitee-soovitas-president-rousseffi-tagandada,VIDEO: Brasiilia kongressi alamkoja komitee soovitas president Rousseffi tagandada,"Hääletus alamkoja täiskogus peaks toimuma pühapäeval. Kui kaks kolmandikku alamkoja liikmetest hääletab Rousseffi tagandamise poolt, läheb küsimus edasi senatisse, vahendab Reuters.
Kui ülemkoda otsustab lihthäälteenamusega, et Rousseff võetakse uurimise alla, kõrvaldatakse ta kohe kuni kuueks kuuks ametist, kuni senat tema saatuse üle otsustab, ning presidendi ülesandeid hakkab täitma asepresident Michel Temer.
Endine vasakpoolne gerilja Rousseff on igasuguseid kuritegusid eitanud ning nimetanud protseduure enese tagandamiseks riigipöördeks demokraatlikult valitud presidendi vastu.
Poliitilises tormis, mida on õhutanud Brasiilia aastakümnete suurim majanduslangus ja riigi ajaloo suurim korruptsiooniskandaal, on Rousseff kaotanud kongressis peamised koalitsiooniliitlased, sealhulgas peamise partneri, asepresident Temeri erakonna PMDB."
"16.03.2016, 10:45",valismaa,https://www.delfi.ee/artikkel/73960845/interfax-venemaa-vaatab-ule-euroopa-liiduga-tehtava-koostoo-pohimotted,Interfax: Venemaa vaatab üle Euroopa Liiduga tehtava koostöö põhimõtted,"„Me küsime kõigilt ametkondadelt ja struktuuridelt, mis on osalenud suhetes Euroopa Liiduga erinevates suundades – on aga 18 sektorisisest dialoogi ja igas sektoris on omad alagrupid – mis neile huvi pakub ja mis mitte, millest võiks loobuda,“ ütles Venemaa välisministeeriumi allikas Interfaxile.
Diplomaadi arvates ei saa enam varasemal moel äri ajada, sest Euroopa Liidu riigid peavad end juhtivaks pooleks, kes võib Vene kolleegidele dikteerida, mida teha ja mida mitte. Allika sõnul ei ole Venemaale sellist äri vaja.
„Mogherini (Euroopa Liidu välispoliitikajuht Federica Mogherini – toim.) juures on loetletud mõned koostöövaldkonnad Venemaaga, millest Euroopa Liit huvitatud on. Meie aga anname oma hinnangu neile küsimustele, mis pakuvad meile kaheldamatult huvi,“ lisas allikas."
"26.10.2015, 00:30",valismaa,https://epl.delfi.ee/artikkel/72783927/poola-kula-haaletas-jeesuse-ja-risti-poolt-el-i-piima-ja-kommireeglite-vastu,"Poola küla hääletas Jeesuse ja risti poolt, EL-i piima- ja kommireeglite vastu","Foto: Reuters/Scanpix
Suur rohekollane traktor peaks olema Janusz Wnorowski tagasihoidliku taluõue uhkus, kuid 57-aastase piimatootja jaoks seostub John Deere võlgade ja bürokraatiaga, mis on talle osaks saanud pärast Poola liitumist EL-iga.
„See, kelle poolt ma hääletan, polnud poliitiline, vaid religioosne otsus,” viitas ta president Andrzej Duda ultrakonservatiivsele Seaduse ja Õigluse erakonnale.
Parteid, mida katoliku kirik vaikimisi toetab, peetakse siin külas Jeesus Kristuse tööriistaks, millega anda traktorile ja sealtkaudu ka EL-ile paras keretäis."
"15.01.2020, 16:51",arvamus,https://epl.delfi.ee/artikkel/88658519/sven-mikser-medvedev-enam-uut-voimalust-ei-saa,Sven Mikser: Medvedev enam uut võimalust ei saa,"Millises ametis kavatseb Putin pärast käesoleva ametiaja lõppu Venemaad juhtima asuda, ei ole selge, küll on aga ilmne, et ta plaanib riigi de facto liidriks edasi jääda.
See, et presidentaalse riigi president ametiaja lõppedes põhiseadust muudab ja mitte ei lahku võimult, vaid lahkub üksnes ametist, võttes võimu endaga kaasa, on mõistagi omane vaid ebademokraatlikele režiimidele. Seda, et Putin oleks konstitutsioonimuudatustega valmis võimuohjad tegelikult parlamendi kätte andma, ei usu keegi ei Venemaal ega väljaspool.
Uue valitsusjuhi nimi, mis ilmselt lähiajal teatavaks saab, võib meile anda mingi signaali sellest, kellele kavatseb Putin pärandada kärbitud volitustega presidendiameti. Medvedev ilmselt uut võimalust ei saa."
"28.05.2018, 00:00",sport,https://epl.delfi.ee/artikkel/82235199/liverpooli-varavavahi-traagika-pikendas-reali-valitsusaega,Liverpooli väravavahi traagika pikendas Reali valitsusaega,"Madridi Real kinnistas Euroopa klubijalgpalli kuninga staatust, võites 13. Meistrite liiga tiitli. Varem pole ükski klubi kaks korda kolm aastat järjest võimutsenud. Viimane sama vägev seeria oli Los Blancosel aastatel 1958–1960.
Eestlased lootsid, et esimest korda saab näha kaasmaalast finaalmängus platsil või vähemalt Meistrite liiga kulda kaela saamas, aga lootus purunes koos Liverpooli unistusega kuuendast Euroopa karikast. Zinédine Zidane’ist sai esimene treener, kes on selles sarjas kolm korda järjest meeskonna tiitlini tüürinud. Cristiano Ronaldo auhinnakapis on rekordiomanikuna juba viis sellist kuldmedalit.
1. Liverpooli kangelane langeb ansamblist
Krahh saabus Liverpoolile juba 31. minutil, kui nende suurim väravakütt, egiptlane Mohamed Salah kukkus Sergio Ramose maadlusvõtte tagajärjel õnnetult õla peale. Suurel ekraanil näidati Salah’ pisaraid ja olukorra tõsidus oli staadionil viibinutele hetkega selge.
„See oli üks mängu võtmehetki,” tunnistas Liverpooli peatreener Jürgen Klopp. „Nimetage mind halvaks kaotajaks, aga see käest tõmbamine oli julm ja meenutas pigem maadlust.”
Kloppi sõnul viidi Salah Kiievi haiglasse röntgenisse, kuid kardetavasti on tegu rangluumurruga, mis jätab ta eemale ka kahe nädala pärast algavalt MM-ilt.
Kes teab, kuidas lõppenuks mäng siis, kui Salah poleks rivist langenud. Reali ei tundnud enne saatuslikku vahejuhtumit äragi. Liverpool pressis neid üle väljaku ja kontrollis mängu.
2. Karius asetab palli Benzema jalale
Reali esimene tabamus läheb väravavahtide prohmakate kullavaramusse. Loris Karius, keda Klopp on sel hooajal jäägitult usaldanud, veeretas lahtiviskel palli Karim Benzema jalale, kust see väravavõrku põrkas.
„Ma ei tunne praegu midagi... Põhjustasin täna oma meeskonna kaotuse ja olen süüdi,” tunnistas antikangelane. „Palun kõigilt vabandust. Tean, et vedasin klubi alt. Kui ma vaid saaksin ajas tagasi minna... Täna oli tõesti karm õhtu, kuid selline see väravavahi elu on.”
Klopp ei hakanud olukorda ilustama. „Need vead olid nii ilmselged, et neist ei pea isegi rääkima. Tema teab seda, mina tean, teie kõik teate. Ta peab sellega toime tulema ja meie peame talle toeks olema. On selge, et see polnud tema päev,” nentis Klopp.
3. Bale paneb maailma ahhetama
2013. aastal 100 miljoni euroga Madridi Reali ostetud waleslane Gareth Bale näitas, et on väärt igat senti, mis on tema peale kulutatud. 61. minutil vahetusest Isco asemele tulnud ründaja hiilgas juba kolm minutit hiljem fantastilise käärlöögiga, mis oleks igale tippväravavahile püüdmatuks jäänud.
Zidane’ilt küsiti pressikonverentsil, kas ta julgeb seda tabamust võrrelda enda 2002. aasta finaalis löödud klassikalise väravaga või käärlöögiga, mille tegi Ronaldo aprillis Juventusega peetud veerandfinaalis.
„Ma ei hakka ütlema, milline on parem või halvem. Kõik kolm väravat lähevad selle klubi ajalukku. Alati on viimane värav kõige tähtsam, seega ma tõstaks esikohale Garethi soorituse,” vastas Prantsuse jalgpallikuulsus.
Reali kolmas värav oli vaid aja küsimus, sest Liverpooli mängijad olid palli taga ajades juba mahlad välja jooksnud. Paraku tuli seegi moel, mis pani taas näpuga Kariusele näitama. Bale’i pommlöök oli võimas, aga selle üle käte võrku pudistamine ei tee saksa puurivahile au."
"16.05.2018, 00:05",sport,https://epl.delfi.ee/artikkel/82111001/lehis-siiski-paaseb-em-ile-olen-ullatunud,Lehis siiski pääseb EM-ile. „Olen üllatunud!”,"Eesti vehklemisliidu juhatuse otsusel saab Katrina Lehis osaleda EM-i individuaalturniiril.
Vastavalt vehklemisliidu reeglitele pidanuks EM-il ja MM-il võistlema Eesti edetabeli kolm paremat pluss üks treenerite nõukogu valikul. Kolm esimest olid Julia Beljajeva, Kristina Kuusk ja Erika Kirpu. Neljandat valides eelistasid treenerid naiskonna kaptenit ja ankrunaist Irina Embrichit, ehkki Lehis oli temast edetabelis eespool.
Otsuse pidi kinnitama alaliidu juhatus, kuid ei teinud seda. „Tõlgendasime reeglit laiemalt ning lõime EM-i kaheks,” selgitas vehklemisliidu president Margus Hanson. „Individuaalturniiril osalevad edetabeli neli paremat, naiskonnaturniiril kolm paremat pluss treenerite valitud vehkleja. Pärast EM-i võtame vastu otsuse MM-i kohta.”
Niisiis vehkleb Lehis Novi Sadi EM-il vaid individuaalselt, Embrich naiskonnas.
„Olen meeldivalt üllatunud ja õnnelik, et juhatus tegi sellise otsuse. Asun nüüd kõvasti trenni lõhkuma ja tahan EM-il olla tippvormis,” sõnas Lehis Eesti Päevalehele.
Epeenaiskonna peatreener Kaido Kaaberma leidis, et juhatus käitus valesti. „Kas nad peavad end tõesti treeneritest targemaks?” imestas ta. „Juhatuses on vaid üks vehklemisega tõsisemalt seotud inimene.”
Kaaberma sõnul tekib nüüd mitmeid probleeme. „Miks ei saa just Embrich individuaalturniiril osaleda? Äkki tahtnuks treenerid kedagi teist välja vahetada? Naiskond on Embrichi ümber ehitatud ja ta peaks end lahti vehklema. Nüüd, tuleb tunnistada, on risk naiskonnaga ebaõnnestuda oluliselt suurem. Ja mis saab MM-il? Kes seal vehklevad? Kas EM-il kogutud edetabelipunktid lähevad arvesse? Ühesõnaga, kõik pöörati pea peale, aga kes tulemuste eest vastutab? Juhatus?” tahtis Kaaberma teada ja lubas treenerite arvamuse eest võitlema hakata."
"10.04.2020, 18:00",arvamus,https://epl.delfi.ee/artikkel/89521331/hanno-matto-tehkem-nii-et-selles-kriisis-ei-saa-rikkad-rikkamaks-ja-vaesed-vaesemaks,"Hanno Matto: tehkem nii, et selles kriisis ei saa rikkad rikkamaks ja vaesed vaesemaks","Seekordne planeediülene karantiin annab võimaluse pääseda eluga arvukalt ka nende elanikkonnagruppide esindajatel, kes varasemalt loojakarja suundusid – krooniliste haiguste põdejad ja eakad, ühiskonna nõrgimad.
Hinnates igat inimelu ülimaks ja säästmist väärivaks, on eksistentsiaalselt oluline lahutada arutelud vältimatult kaasnevast majanduslanguse sügavusest ning eriolukorra kestvusest. Näitlikult: kui laps vajab ülikallist vähivastast bioloogilist ravi, siis alternatiiviks ei ole perekonnas peetav arutelu, et kas nüüd jääb paariks aastaks masinapark uuendamata. Jah, jääb!
Isegi see koletu SKP langus, mida valitsuse praegu mustema stsenaariumina käesolevaks aastaks esitatakse paneb rõõmustama võrdluses, mil viirusvõitluses allajäänute arv võinuks küündida Eestis mitmete sadade hukkunuteni. Majanduskasvu nimel inimelusid ei ohverdata. Mõni protsent tugevam majandus on enneaegselt lahkunute omastele nõrk ja aktsepteerimatu lohutus.
Tõeline väljakutse majanduslangusega toimetulekul saab seisnema selles, et kümme protsenti langust ei laotu ostujõukaona ühiskonnas leibkondade vahel ühtlaselt. On neid kes kosuvad 4-5 või enam protsenti (seda juba praegu), on neid kes tulevad kadudeta välja (teate küll, õhuke aga pikk leib), suurim osa kaotab elujärjest veerandi või isegi kolmandiku ja kümnendik ühiskonnast kogu töise sissetuleku.
Siin on võtmeroll parlamendil ja valitsusel targalt eelarve eurodega majandada. Ühtviisi head on vasakpoolsete jõudude inimkesksed kui ka paremliberaalide ettevõtluse toetamisele keskenduvad meetmed. Ei saa eksisteerida tõhusat majandust ilma toimetulevate leibkondadeta, ega vastupidi. Viimast õpetas meile unumema kippuv okupatsiooniaeg.
Kapitali kontsentratsiooni dünaamika on varasemates kriisides vaid hoogustunud. Üürikodudest väljatõstmist, eluasemelaenuga soetatud kodude kaotust saab ja tuleb ennetada. Ütluse, et rikkad said rikkamaks ja vaesed vaesemaks silmnähtav realiseerumine võimaldab juba enne kriisigi edukaks osutunud äärmusparempopulistidel reitinguid täiendavalt kosutada.
Milliste katastroofiliste sündmuste katalisaatoriks osutus ühiskonna aineline puudus sajand tagasi teame liigagi hästi. On oluline solidaarselt kaitsta raskustesse sattuvaid peresid. Nõrgimate ja vähem toimetulevate toetamine, solidaarsus, on hea meile kõgile. Kiirem languse peatumine, kiirem taastumine."
"12.07.2019, 00:10",lp,https://epl.delfi.ee/artikkel/86813079/juhtkiri-jargmine-peatus-stenbocki-maja,JUHTKIRI | Järgmine peatus Stenbocki maja?,"Edgar Savisaare järeltulijatele ja asendajatele Tallinna linnapea ametis on see koht kujunenud hüppelauaks, et veel kõrgemale jõuda. Jüri Ratase tõus suurde poliitikasse algas ju Tallinna meeri kohalt (november 2005 – märts 2007). Taavi Aas, kes muidu valijaid eriti ei paelunud, muundus pärast linnapeaks saamist tubliks häältetoojaks ja on nüüd majandusminister. Kas Tallinna praeguse meeri Mihhail Kõlvarti, kes riigikogu valimistel sai palju rohkem hääli kui Ratas, järgmine peatus on Stenbocki maja?
Kõlvarti senine tegevus linnapeana annab alust ennustada, et see on võimalik. Tema juhtimisstiil Tallinnas on märksa jõulisem ja autoritaarsem kui Aasal, tema jutt on märksa konkreetsem kui Ratasel. On tunda, et tema otsused Reidi tee ja Tallinna peatänava kohta, olgugi vaieldavad, sümpatiseerivad paljudele Tallinna (ja üldse Eesti) automeelsetele elanikele, olenemata rahvusest. Kõlvarti kriitikute argumendid neis küsimustes võivad olla õiged, kuid kuna automeelseid valijaid on rohkem kui jalakäijasõbraliku linnaruumi pooldajaid, tegi linnapea valiku, mis ilmselt on talle poliitiliselt kasulikum, kuigi ei pruugi olla kasulik Tallinna elukeskkonnale.
Tuleb siiski tunnustada seda, et Christopher Nolani filmivõtete küsimuse lahendas Kõlvart nii, et Nolan saab Laagna teel filmi teha ja linna liikluses pole kaost (kuigi täiesti ilma autosõitjate nurinata muidugi hakkama ei saa). See aitab Kõlvartil luua asjaliku ja tulemustele keskendunud poliitiku kuvandit. Valitsuses on selliseid poliitikuid praegu vähevõitu.
Samal ajal on Kõlvartil endiselt tugev Eesti venekeelsete elanike esindaja maine ja tema vaated ei ole selles vallas mõõdukamaks muutunud. Kõlvartil tuleb veel tublisti vaeva näha, et end eesti rahvusest valijatele vastuvõetavaks teha. Ratase asemel Keskerakonna juhiks tõusta ei ole lihtne, rääkimata peaministriks saamisest. Aga märgiline on juba seegi, et kohaliku venekeelse poliitiku Eesti peaministriks kerkimise üle saab spekuleerida ilma, et see kõlaks täieliku fantastikana."
"22.11.2019, 00:05",lp,https://epl.delfi.ee/artikkel/88116279/mojukad-tanel-toom-viis-andrese-ja-pearu-laia-maailma,MÕJUKAD | Tanel Toom viis Andrese ja Pearu laia maailma,"25. koht
Pole kahtlustki, et Tanel Toomi (37) ligi kolmetunnine film puudutas Eesti inimesi. Ja seda looga, mis põhineb raamatul, mille kohta küünikud ütlevad, et see on „600 lehekülge sookuivendamist” ja ei midagi muud. Kui paljud vaatajad võtsid pärast filmi vaatamist meie klassiku suurteose esimest või juba mitmendat korda kätte, on raske öelda, kuid uus trükk anti välja ja suve hakul figureeris see raamatumüügi edetabelites. Ses mõttes võib öelda, et linateos aitas ka teisi kultuurivaldkondi.
Viimase kümne ja enama aastaga on Eesti film meeletult arenenud, kuid nagu osutab ka Toom, on riiklikust „rahapajast” eri kultuurivaldkondadele jagamine lootusetult proportsioonist väljas. Põhjust anda just filmitööstusele enam kui 2% kultuurile eraldatud summast oleks aga küll ja veel: kui 2009. aastal vaatas Eesti filme kinos veidi üle 36 000 inimese, siis sel aastal on see arv juba praegu üle 802 000. Need arvud näitavad kindlasti, et tõusnud on just eeskätt filmide tase sisulises mõõtmes, mitte „toote promomisoskused” (mis küll ka tähtsusetud pole). Praegu on Toomil põnev ootusaeg, sest „Tõde ja õigus” on lennutatud USA läänerannikule filmiakadeemia hindajatele ja Oscari nominendid selguvad 13. jaanuaril. Nädala alguses Toom just USA-st saabuski.
Ükskõik kus su filmi ka ei näidata, tekitab see loomulikult ainult head meelt. Filmitegijana teed sa filmi selleks, et seda näidataks ja vaadataks, nii et iga linastus on oluline ja läheb korda – seda enam, kui film jõuab ka Eestist väljapoole. „Tõe ja õiguse” puhul on see minu jaoks aga veel erilisem, sest tegemist on Tammsaare alusmaterjali ja Eesti tüvitekstiga, mis nüüd tänu filmikeelde tõlkimisele veel rohkemate inimesteni jõuab. Ameerika filmiakadeemia liikmetele linastamine on muidugi suure tähendusega, sest tegu pole tavavaatajate või filmikriitikutega, vaid inimestega, kes pole ise just kõige suvalisemad filmitegijad. Ja kui akadeemiasse kuuluvale Lionelile „Santa Barbarast” meie film niivõrd korda läheb, et ta sellest oma Facebooki postituse teeb, siis on mul selle üle loomulikult hea meel.
Ärevuseks pole aga veel põhjust, sest me oleme alles teekonna alguses, mille kohta ei oska veel öelda, kas see üldse teekonnaks saabki. Üks asi, muide, mille vastu meie ajakirjanduses tihti eksitakse, on segadus, mis hetkest on film Oscari nominent. Meie oleme praegu täiesti alguses, kus iga riik esitab kandidaadiks ühe filmi. See ei ole veel Oscari nominatsioon. Neid filme on sel aastal 92. Teine faas on eelvalik ehk shortlist, mis kuulutatakse välja aasta lõpus ja kuhu valitakse kümme filmi – ka need ei ole veel nominendid. Alles kolmandas faasis, kui sõelale jäävad viis filmi, on tegemist Oscari nominentidega. Neist siis valitakse lõpuks üks.
Mõistetakse küll. Kui filmi esimest korda väljaspool Eestit, just Lõuna-Koreas näitasime, saime kinnitust, et Tammsaare lugu kõnetab vaatajaid eri kultuuriruumist. Olen seda varem ka öelnud, et see lugu on ju tegelikult universaalne – end tööga tapmine, vajadus armastuse järele, perekond, inimestevahelised suhted… Siin ei ole midagi, mis oleks ainult eestlastele omane. See on inimestele omane. Loomulikult on meie, eestlaste jaoks filmis palju rohkem lisatasandeid – see, et me iseennast seal ka karakterina, eestlasena ära tunneme. Seda ei saa kellelgi teisel olla, kuid see ei takista filmi lugu jälgimast või tegelastest aru saamast ei Lõuna-Koreas ega Ameerikas. Mõnes mõttes vaadatakse seda väljaspool Eestit isegi puhtamalt lehelt ja mul on väga hea meel, et see inimlik lugu on seal piisavalt mõjuv.
Väga suure üllatusena tuli. Esiteks, sa ei tea nagunii kunagi ette, kuidas film vaatajatele tegelikult mõjuma hakkab. See on üks asi, mida ei ole võimalik ennustada. Siin ei ole vahet, kas tegu on originaallooga või kõigile tuttava Tammsaare ja „Tõe ja õigusega”. On ennegi kirjanduse põhjal filme tehtud, mis ei ole [olnud] edukad. Kindlat valemit ei ole, mis edu garanteeriks – kui see [film] just mõni Marveli koomiksifrantsiisi osa pole. Ma olin täiesti valmis vastu hambaid saama. Sa lihtsalt pead seda olema.
Jah, selline salaunistus mul tõepoolest oli, et kui kasvõi üks inimene pärast filmi vaatamist raamatu kätte võtab, siis võin kusagile ühe risti teha. Pärast filmi välja tulemist oli neid inimesi aga nii palju, et raamatupoodidest olid raamatud otsas ja raamatukogudest oli esimene osa välja laenutatud. Ma ei soovinud filmiga raamatut mitte asendada, küll aga oli väike lootus inimesed algteose juurde tagasi tuua.
Muide, mitu korda on meilt pärast Ameerika linastust küsitud, kas see raamat on ka ingliskeelsena olemas. Õnneks sai nüüd „Tõde ja õigus” lõpuks, 90 aastat pärast teose ilmumist, ka inglise keelde tõlgitud ja seda on võimalik soovijatel Amazonist tellida. Siiski on filmi kaudu meie tähtsaima kirjandusteose tutvustamine maailmale reaalsem kui see, et kaasaja inimene võtab lugeda ühe tundmatu väikeriigi 640-leheküljelise teose. Selles mõttes on kaval ajada inimesed pimedasse ruumi ning neid seal kaks ja pool tundi kinni hoida, mida me nüüd teisel pool ookeani muudkui teeme.
Tegelikult on nii, et valik teha ingliskeelne ulmedraama sai mul tehtud juba kümme aastat tagasi. See pidi olema film, mille teen enne „Tõde ja õigust”, kuid asjad venisid ning „Tõde ja õigus” läks töösse varem. Nüüd teen selle filmi siis hiljem ära.
Mis „Tõe ja õiguse” teistesse osadesse puutub, siis… selle koha pealt ei taha küll midagi öelda ega lubada. Kui tagasi pöörduda, siis kohe lähiajal see kindlasti juhtuda ei saa ega ka tohi. See oleks kuidagi liiga lihtne ja ilmne valik, et kui film on edukas, siis loomulikult peaks nüüd kohe järje tegema. Ma olin „Tõe ja õigusega” praegu seitse aastat seotud. Usun, et vahepeal peaks midagi muud tegema, teistsuguseid mõtteid mõtlema ja filme tegema.
Sellest aastast vast „Capernaum” ja „Jokker”. Muidu on üldiselt nii, et on hulk režissööre, kelle järgmist filmi ma alati ootan: Denis Villeneuve, Andrei Zvjagintsev, Alejandro González Iñárritu, James Mangold, David Fincher… Praegu ootan näiteks Scorsese järgmist filmi – kolme ja poole tunnist „Irishmani”, mis novembri lõpus Netflixi jõuab – ja Sam Mendese „1917”, mis detsembris kinno tuleb.
Absoluutselt. Ja see on miski, mis on filmitegijate hinge ja rahakoti seinu pikalt kriipinud. Kuidas on võimalik, et riik eraldab filmile aastas filmiinstituudi kaudu umbes viis miljonit eurot? Samal ajal saab ainuüksi Vanemuise teater aastas üle seitsme miljoni, mis on rohkem kui terve Eesti mängu-, dokumentaal-, anima- ja lühifilmideks mõeldud raha. Ma ei taha öelda, et teatrile ei ole seda finantseerimist vaja – muidugi on, aga küsimus on proportsioonides. Kui kultuuriministeeriumi aastaeelarve on umbes 250 miljonit, siis filmi osa sellest on 2%. Ehk siis filmi valdkonna panust Eesti kultuuri hinnatakse riiklikult praegu nii. Filmirahvas ootab siiani huviga, et keegi selle loogika meile lahti seletaks.
Ja kui enne rääkisime sellest, kas „Tõele ja õigusele” peaks tegema järje, siis EV100 filmikonkursita ja sealse lisarahastuseta ei oleks ka esimese osa sündimine olnud sellisel kujul mõeldav. Kultuuriminister [Tõnis] Lukas räägib PÖFF-i kataloogi sissejuhatuses sellest, kuidas see aasta on olnud eestlaste jaoks filmiaasta – mitte kunagi varem pole kinos Eesti filme nii palju vaadatud ja mitte kunagi varem pole Eestis ka maailma mastaabis nii suuri projekte filmitud. Siiralt loodan, et poliitikud hakkavad aru saama, et Eesti film on miski, mille ellujäämist peaks toetama. Me oleme samamoodi osa kultuurist nagu muusika või teater.
Kindlasti on minu jaoks jama siis, kui hakatakse sekkuma vabasse loomingusse või dikteerima kunstnikele, mida tohib ja mida ei tohi teha. Kui loomingu üle ei lasta otsustada vaatajatel ja kriitikutel. Või kui inimesi kiusatakse taga nende poliitiliste veendumuste või orientatsiooni pärast – see käitumine on omane hoopis ühele teisele riigikorrale. Sellisele, millest oleme paljude inimeste ponnistuste tulemusena vabaks võidelnud. Oleks kahju, kui me sellise vabaduse kuidagi ise oma kitsarinnalisusest ja õelusest allavett laseksime. Loodetavasti nii ei lähe.
Vaba. Seda ei ole ju palju tahetud.
TANEL TOOM
Sündinud 1. novembril 1982. aastal. On lõpetanud Tallinna prantsuse lütseumi ja Tallinna ülikooli filmirežii alal. Pärast lõpetamist suundus õppima Inglismaale National Film & Television Schooli mängufilmi režii magistrantuuri.
Tema lühifilm „Teine tulemine” valiti 2008. aastal Veneetsia filmifestivalil lühifilmide programmi. Lühifilm „Pihtimus” võitis 2010. aastal välismaise filmi kategoorias tudengifilmide Oscari ja esitati 2011. aastal Oscari viie nominendi hulka.
2019. aasta 20. veebruaril esilinastus „Tõde ja õigus”."
"22.10.2018, 00:05",uudised,https://epl.delfi.ee/artikkel/84048446/kambja-vald-saab-riigilt-raha-olematute-teede-hooldamiseks,Kambja vald saab riigilt raha olematute teede hooldamiseks,"Aastaid Tartumaal asuvalt Kambja vallalt maa tagastamist nõudnud Arvo avastas vaidluse käigus, et kohalike teede andmed maa-ameti kaartidel ja teeregistris on ekslikud. Mitut teed, mis teeregistri järgi peaksid asuma varem tema perekonnale kuulunud krundi ümbruses, pole tegelikult olemas või avalikus kasutuses. Arvo kahtlustab, et vald hoiab neid teid registris teadlikult, sest riik annab teede hoolduseks raha kilomeetrite järgi ja nõnda laekub valla arvele suurem summa. Muud seletust ta asjale näha ei oska – Arvo on aastakümneid piirkonna teedevõrgustikuga kursis olnud ning mõningaid kaardile ja registrisse kantud teid pole selle aja jooksul eksisteerinudki.
Eesti Päevaleht võrdles teeregistri andmeid, maa-ameti kaarti, Kambja piirkonnast tehtud kõige värskemaid ortofotosid ja leidis, et tõepoolest on nimekirja kantud olematuid teid. Kohapeal selgus ka, et mõned „avalikud teed” on piiratud tarade ja eravalduse siltidega.
Esitasime teede nimekirja nii maa-ametile kui ka maanteeametile. Maa-ametist tõdeti, et osalt on tegu hääbuvate teedega, mis on looduses veel nähtavad. Maa-ameti avalike suhete nõuniku Karmen Kaukveri sõnul kantakse sellised teed Eesti topograafia andmekokku kui pinnastee või rada. „Looduses puuduvat teed või teelõiku me ei kaardista. Juhtudest, kus kogu tee on hävinud, teavitame maanteeametit,” kinnitas Kaukver.
Samal ajal möönis maa-ameti esindaja, et Kambja piirkonda kaardistati viimati 2005. aastal ja seega on andmed 13 aastat vanad. „Oleme sealse piirkonna andmete vähesest kvaliteedist teadlikud ja lähiaastateks on kavandatud sinna andmeuuendus,” märkis ta.
Kui maanteeamet oli kõnealuseid teid lähemalt uurinud, saatsid nad ajakirjanikule 2002. aastast pärit ortofotod, kust olevat mõned teed „palju selgemalt näha”. Ent ka 16 aastat vanadelt fotodelt ning sinna kantud joonte ja kirjade alt polnud üheselt aru saada, kas toonagi oli tee ikka olemas.
Kuna Ingermaa sõnul on varasematel ortofotodel teed enamikul lõikudel siiski „selgelt tuvastatavad”, ei saa suures osas väita, et teid ei olnud olemas juba registrisse kandmisel. „Kui teel keegi ei sõida ja keegi seda ei höövelda, kasvab see kindlasti rohtu ning see paistab ka piltidelt. Pinnastee paistab aga vaid sõidujälgedest,” selgitas ta.
Nii maa-ameti kui ka maanteeameti esindajad nentisid, et kohalike teede andmeid esitab ja nende õigsuse eest vastutab kohalik omavalitsus.
Kui Eesti Päevaleht esiti Kambja vallavanemale Aivar Aleksejevile teede nimekirja ja kaartide väljavõtted edastas, teatas ta, et need asuvad ju kõik varasema Kambja valla maadel ja nende ehk Ülenurme poolel taolisi probleeme pole. „Eks me peame nüüd välja kaevama, kuidas need üldse sinna said,” ütles ta imestunult. Praegugi Kambja nime kandev vald sündis haldusreformi käigus Ülenurme ja Kambja valdade liitumisel. Aleksejev on pärit Ülenurmelt.
Kui maa-amet ja maanteeamet viitasid hääbuvatele teedele, mis vähemalt kunagi on olemas olnud, siis Aleksejevi jutu järgi oli neil juba ka teistpidiseid kogemusi. „Kui meie teedemees hakkas eelmisel sügisel inventuuri tegema, siis mõnda teed ikka kohe üldse ei olnud enam,” möönis vallavanem.
Kui aga vald oli kõnealused teed üle vaadanud, tuli n-ö vana Kambja valla poolelt pärit maaspetsialistilt Arved Küngaselt mõnevõrra tasakaalukam vastus. Ta viitas samuti vanadele andmetele, mille tõttu võibki registris olla aja jooksul kasutuseta jäänud teid. „Kuid samuti peab ütlema, et teeregistri andmed ei kajasta kõiki hiljem sisse viidud parandusi ja teede pikkused kaardil ei vasta 100% registrijärgsetele pikkustele,” tõdes ta.
Samas möönis Küngas mitme tee kohta, et selle andmeid tuleks teeregistris täiendada või see ära kustutada. Erateede siltidest polnud vald aga teadlik, mistõttu oletas Küngas, et sildid on paigaldatud maaomanike initsiatiivil. „Kindlasti ei ole tegemist riigilt teehoolduse lisaraha saamisega,” ütles Küngas olematute teede registrites hoidmise kohta. Ta lisas, et kõnealuste teede eest saadav toetus on tühine võrreldes teede hooldamisele kuluvate summadega.
Majandus- ja kommunikatsiooniministeeriumi andmetel on Kambja vald saanud sel aastal kohalike teede toetuseks üle 367 000 euro, mis teeb ühe kilomeetri kohta umbes 660 eurot. Ehkki praegu ilmsiks tulnud olematuid teid on vaid mõned kilomeetrid, tasub meenutada, et need kõik asuvad ühes kitsas piirkonnas. Nagu asjaosaliste vastustest järeldada võib, pole kellelgi täpset ülevaadet kõikidest võimalikest fantoomteedest – ei Kambja valla ega terve Eesti kohta.
Kambja valla maaspetsialisti jutu järgi on kasutuseta teelõikude rohkus kohati ka piirkonna eripära, sest tegemist on äärealaga, kus väheneb elanikkond ja seega ka teede kasutus. „Hooned küll säilivad, kuid jäävad kasutusse pigem suvekodudena, mida kasutatakse perioodiliselt,” selgitas ta.
Maanteeamet tellis suure kohalike teede inventuuri
Maanteeameti teedevõrgu osakonna juhataja Jaan Ingermaa sõnul käib ameti tellimusel praegu suur töö, et inventeerida kõik kohalike teede andmed. Selle käigus täpsustatakse teede asukohad kaardil ja lisatakse puuduvad andmed. „Edasi esitatakse need andmed omavalitsustele, et sisse viia vajalikud kohalike teede muudatused,” selgitas ta.
Ingermaa märkis, et tööde käigus või ka tänu pöördumistele on leitud veel üksikuid teelõike, mis on ekslikult registrisse kantud või nüüdseks läbimatud. „Nende kohta oleme esitanud omavalitsustele järelepärimisi ja need andmed on parandatud,” ütles ta. Edasise inventuuri kohta tõdes Ingermaa, et kindlasti on üle vabariigi teid, mida enam ei kasutata ja mis kasvavad rohtu või mille uus lõik on rajatud teise kohta."
"13.11.2020, 16:04",arvamus,https://epl.delfi.ee/artikkel/91665331/paeva-teema-signe-riisalo-on-skandaalne-et-meil-on-haiglas-72-inimest-aga-valitsus-pole-ikka-esitanud-viirusega-voitlemise-tegevuskava,"PÄEVA TEEMA | Signe Riisalo: on skandaalne, et meil on haiglas 72 inimest, aga valitsus pole ikka esitanud viirusega võitlemise tegevuskava","Lootuses, et valitsusel on analüüs kevadistest õppetundidest ning nüüdne plaan on parem ja meie tervis ning elu on kaitstum. Uued vaktsiini rindeuudised on tekitanud õigustatud ootuse saada selgust vaktsineerimise kavadest.
Riigikogu sotsiaalkomisjoni liikmena olen oodanud 27. aprillil vabariigi valitsuses kinnitatud COVID-19 levikust põhjustatud olukorrast väljumise strateegia tegevuskava tervishoiusüsteemi valmisoleku plaani. Viimane pidi valmima sotsiaalministeeriumis juba maikuus.
Minu ettepaneku tulemusena toimus selle sügise esimene viiruse leviku ja inimeste abistamise teemaline arutelu sotsiaalkomisjonis eile, viis kuud peale nimetatud tegevuskava valmimise tähtaega.
Olen esitanud sel teemal sotsiaalministrile ka kirjaliku küsimuse, mis jäi sisulise vastuseta. Ehk ammu valmima pidanud valmisoleku plaaniga pole parlamendi liikmetel võimalik tutvuda. Peamine infoallikas on ajakirjandus nagu igaühel teil, head inimesed.
Eilsel sotsiaalkomisjoni istungil kinnitas aga sotsiaalministeerium mulle suure üllatusena, et 4. juunil oli tegevuskava teise lainega hakkama saamiseks kinnitamiseks valitsuses, aga dokument on siiski vaid ametkondlikuks kasutamiseks. Lisati, et uuem tegevuskava valmib veel novembrikuu jooksul ning seda lubati ka riigikogule. Minu arvates on see uskumatu ja skandaalne: ajal kui meil on järjestikkustel päevade 374 ja 259 nakatunut ning haiglas 72 inimest.
Reformierakonna fraktsioon algatas riigikogu otsuse eelnõu, mis oleks kohustanud valitsust koostama analüüsi kevadistest COVID-19 õppetundidest, selle hääletas koalitsioon maha. Valitsus ei ole aga esitanud omaalgatuslikult koostatud analüüsi. Mille põhjal siis tegevuskavasid koostatakse tekib küsimus, kas usu või kõhutunde pealt?
Eesti on parlamentaarne riik, kus riigikogu ülesanne on teostada parlamentaarset järelevalvet vabariigi valitsuse tegevuse üle ja valitsusel on aruandekohustus. Meid ühiselt kõige rohkem puudutav mure on täna viirushaigus, kuid sellega toimetulekuks analüüse ei ole ning tegevusplaane riigikogu liikmele ega sotsiaalkomisjonile ei avaldata.
Mina usun, et inimesed oleksid ausate ja selgete vastuste korral mõistlikumad, ettevaatlikumad ning koostööaltimad, see tähendab ka tervemad. Mina kindlasti oleksin. Kutsun valitsust üles kaasama ja usaldama rohkem inimesi ning riigikogu, et ühiselt vastu seista COVID-19 väljakutsetele.
Sellised mõtted siis COVID-19 haigestunu lähikontaktselt üheksandal eneseisolatsiooni päeval kodukontorist."
"04.03.2016, 13:04",valismaa,https://www.delfi.ee/artikkel/73860711/mullu-saabus-euroopasse-rekordarv-1-25-miljonit-varjupaigataotlejat,"Mullu saabus Euroopasse rekordarv 1,25 miljonit varjupaigataotlejat","Eurostat teatas, et kõige rohkem oli nende hulgas süürlasi, ligi 363 000, kellele järgnesid afgaanid (178 200) ja iraaklased (121 500), vahendab AFP."
"11.05.2018, 00:05",valismaa,https://epl.delfi.ee/artikkel/82060605/turgis-pannakse-vangi-ka-sojavastase-netikommentaari-eest,Türgis pannakse vangi ka sõjavastase netikommentaari eest,"Riigivastane tegevus. Presidendi, sõjaväe, kohtu, politsei ja/või teiste ametiisikute solvamine. Terrorismi propageerimine. Spionaaž. Terroriorganisatsiooni kuulumine. Riigipöördekatses osalemine. Sellised süüdistused on Türgi sõltumatutele ajakirjanikele, kes söandavad võimuparteid AKP-d ja president Recep Tayyip Erdoğani valitsust avalikult kritiseerida, paari aastaga harjumuspäraseks saanud.
Eelmisel nädalal europarlamendis toimunud seminarile kogunenud Türgi ajakirjanikud ja Euroopa inimõiguslased tõdesid üksmeelselt, et Türgit võiks sama hästi nimetada maailma suurimaks ajakirjanike vanglaks. Vähemalt 120 ajakirjanikku istub praegu trellide taga ja üle 500 kohta käib kriminaalmenetlus. 2016. aasta suvel toimunud putšikatsest ja erakorralise seisukorra väljakuulutamisest alates on suletud 140 meediaväljaannet ja vallandatud ligi 6000 riiklikes ülikoolides töötanud õppejõudu. Blokeeritud on üle 175 000 veebisaidi, sealhulgas Wikipedia ja SoundCloud.
Inimõiguste ühenduse Human Rights Watch kohaliku haru direktor Emma Sinclair-Webb ütles Eesti Päevalehele, et nüüdsest on keelatud ka internetti sõjavastaseid kommentaare kirjutada. „Kui Türgi alustas tänavu Süürias Afrinis sõjalist operatsiooni, võeti kinni suur hulk inimesi, kes seda Twitteris ja Facebookis kritiseerisid,” märkis Sinclair-Webb. „Neile esitati süüdistus terrorismi propageerimises. Jutt käib sadadest juhtumitest. Suur osa neist on siiani vangis.”
Deutsche Welle korrespondendi ja CNN Türki endise uudisteankru Nevşin Mengü sõnul teeb enamik Türgi ajakirjanikke paratamatult enesetsensuuri. See ei puuduta ainult sõjategevust, putšijärgset puhastust, erakorralist seisukorda ja presidendi võimu laiendamist, vaid ka võimutegelaste korrumpeeritust. „Rusikareegel on lihtne: kui sinu kirjutis puudutab vähegi Erdoğani, siis läheb selle avaldamiseks vaja julgust,” ütles Mengü EPL-ile. Üheks näiteks tõi ta 2014. aastal Karamanis puhkenud skandaali, kus internaatkooli ühiselamus langes vähemalt 45 last perverdist õpetaja ohvriks. Ühiselamu kuulus valitsusparteiga seotud heategevusfondile ja juhtumit kajastanud ajakirjanikele avaldati tugevat survet. Seetõttu eelistasid paljud peavooluväljaanded erakordse uudise pigem kajastamata jätta või tegid seda väga pealiskaudselt.
Seminaril tehti etteheiteid ka euroliidule ja Euroopa valitsustele, kes on Türgi demokraatia lagunemisele liiga hilja reageerinud. Inimõigustest rääkides peetakse tihti vajalikuks sama hingetõmbega toonitada ka Türgi legitiimseid julgeolekuprobleeme, justkui see õigustaks ajakirjanike terroristideks tembeldamist. „Väliseksperdid ja isegi Türgi enda opositsionäärid armastavad öelda, et oh, küll see kõik läheb mööda,” põrutas Mengü eurooplaste aadressil. „Ei lähe. Ei saagi minna, sest Türgi majandus on halvas seisus ja noorte tööpuudus nii suur, et pärast ülikooli lõpetamist pole neil mingit tulevikulootust. Nii astuvadki väikelinna noored massiliselt AKP-sse, kus neile makstakse paarsada Türgi liiri selle eest, et nad marsivad tänaval, kehastades enda arust Osmanite impeeriumi sõdalasi. Kasvanud on põlvkond, kes ei mäleta Erdoğani võimu eelset aega.”
Üks praktiline mure puudutab ajakirjanike töötingimusi. Türgi ajakirjanike liidu juhatuse liige Mustafa Kuleli ütles, et ajakirjaniku keskmine kuupalk on 400 eurot. See ei oleks eriti motiveeriv ka siis, kui sellega ei kaasneks tagakiusamise ja vangistamise oht. „Superman oli ka ajakirjanik, aga isegi tema töötingimused olid palju paremad,” naljatas Kuleli. „Türgi ajakirjanikud ei ole superkangelased, nende prioriteet on säilitada töö ja hoida end vee peal.”
Sõltumatu ajalehe Cumhuriyet reporter Mehveş Evin, kelle 14 kolleegi aprillis „terrorismi” eest pikaks ajaks vangi mõisteti, tõdes, et ka praegused võimukriitilised ajakirjanikud viivitasid valitsuse kritiseerimisega liiga kaua. „Probleeme oli juba aastaid tagasi, kui AKP-d nimetati veel demokraatia eestvõitlejaks ja Lähis-Ida superstaariks,” meenutas Evin. „Kui võimukriitilisi ajakirjanikke vallandati, siis teised vaikisid. Kui kurdikeelseid või vasakpoolseid ajakirjanikke vahistati ja taga kiusati, nimetas isegi osa ametivendi neid terroristideks.”
Sama märkis EPL-ile publiku seas olnud kurdi ajakirjanik, Ameerika Hääle ja AFP kaastööline Mahmut Bozarslan. Tema sõnul kogevad Ankara ja Istanbuli ajakirjanikud praegu seda, mida kurdid on tundnud juba aastakümneid. „Türgi kaguosas on konflikt kestnud aastakümneid ja rohkesti minu kolleege on selle aja jooksul tapetud ja vangistatud,” ütles Bozarslan. „Ei julgeks öelda, et praegune olukord oleks seal eriti palju hullem. Ajakirjanike tapmised ja kadumised, mille süüdlasi kunagi ei tabatud, toimusid meie piirkonnas pigem 1990-ndatel. Viimastel aastatel on selliste meetodite asemel pigem kasutatud vangistamist.”
Euroopa survest pole olnud märkimisväärset kasu, ent pisut siiski. Sinclair-Webb pani europarlamendi saadikutele südamele, et nad pommitaksid Türgi valitsust edaspidigi sooviga kohtuda vangistatud ajakirjanikega. „Isegi kui soovi ei rahuldata, annab kirjade tulv ikkagi olulise signaali.” Samuti tõdesid osalejad, et Euroopa riikides tegutseval türgikeelsel meedial on võimalik kajastada teemasid, mida Türgi enda väljaanded ei taha puudutada. Evin märkis EPL-ile, et vähemasti julgeb osa ajakirjanikke seni veel suu lahti teha. „Ei, ma ei tunne, et see esinemine seaks mind ohtu,” kinnitas ta. „Türgi ei ole siiski Põhja-Korea – veel.”
Ajakirjaniku Brüsseli lähetust rahastas Euroopa Parlament.
Valeuudised on Türgis peavool
Neil, kellele teevad muret valeuudised, soovitas Economisti korrespondent Piotr Zalewski tutvuda Türgi valitsusmeelse meediaga, kust fakti ja väljamõeldise piir on ammu kadunud. „Kui selles universumis aega veedate, hakkate uskuma, et EL vihkab Erdoğani lihtsalt kõigi tema rajatud lennujaamade, metrooliinide ja sildade pärast,” loetles Zalewski. „Et kurdi opositsioon on terroristidest eristamatu. Et ilmalik opositsioon teeb koostööd riigipööret kavandanud islamiliikumisega. Et lääneriigid tahavad Türgisse tungida ja riigi tükeldada. Et Afrini operatsioonis ei hukkunud ega saanud isegi vigastada ühtki tsiviilisikut. Ja et sajad inimesed, kes on selles kõiges kahtlemise eest vangi pandud, on reeturid või terroristid.”"
"22.09.2020, 00:05",arileht,https://epl.delfi.ee/artikkel/91091343/tehnoloogiaaktsiate-hinnad-kerkivad-kui-parmitainas-kas-kordub-20-aasta-tagune-krahh,Tehnoloogiaaktsiate hinnad kerkivad kui pärmitainas. Kas kordub 20-aasta tagune krahh?,"Sama hästi võiks kirjeldada 1999. aastat või 2000. aasta algust, kui toimus tehnoloogiaaktsiate buum, mullistumine ja krahh.
NASDAQ-i üldindeks tõusis viie aastaga 2000. aasta märtsiks 400%, seejuures oli tõus eriti äge just lõpuaastal. Siis mull lõhkes ja 2002. aastal oli indeks põhja jõudes tipust kukkunud 78%.
Sündmust tuntakse internetimullina, kuid sellel on ka teisi nimesid, näiteks tehnoloogia-, meedia- või sidemull.
2000. aasta paiku kasvas interneti kasutus plahvatuslikult. Kui varem tehti otsuseid aeglaselt, nendeks kulus kvartaleid, kuid, nädalaid ja päevi, siis uus majandus pakkus reaalajas äriotsuseid. Oli kõigi võimaluste aeg ja leiti aina uusi võimalusi, kuidas internetis äri ajada.
Iga ettevõte, kes suutis omale – piltlikult öeldes – kodulehekülje teha, maksis automaatselt 100 miljonit.
Interneti suurem kasutus nõudis suurema läbilaskevõimega ja kiiremaid võrke. Euroopa riigid teenisid järgmise põlvkonna sidelitsentside müügist hiigelsummasid. Sidefirmad pakkusid väheste litsentside hinnad võidu nii kõrgele, et võrkude ehitamiseks kippus rahaga kitsaks minema.
Internetifirmasid tuli börsile nagu seeni pärast vihma. Sageli piisas sellest, kui ettevõtte nimi lõppes .com-iga, et investorid pimesi aktsiaid ostaksid. Verisulis ettevõtetel polnud käivetki, rääkimata võimalusest hinnata kasumi või käibe suhet turuväärtusesse. Analüütikud pidid leidma uusi mõõdikuid, kuidas tulemusteta ettevõtteid hinnata. Käiku läksid hiireklõpsude ja tasuta teenuste kasutajate arvud.
Mõnes mõttes on see üsna sarnane praeguse aja idufirmaliku mõtteviisi ja rahakaasamisega „Tookord oli olukord, kus iga ettevõte, kes suutis omale – piltlikult öeldes – kodulehekülje teha, maksis automaatselt 100 miljonit,” kirjeldas Kawe Kapitali portfellihaldur Ago Lauri. „Tänapäeval on mull pigem idufirmades, mis on loodud võõra rahaga ja milledest enamik ei teeni kunagi sentigi.”
Praegust tõusu veavad tugevad ettevõtted
USA tehnoloogiasektori aktsiad on viimastel nädalatel pärast mitu kuud kestnud tõusu võtnud suuna alla. See on tekitanud spekulatsioone justkui oleks tegemist säärase mulli lõhkemisega nagu 1990-ndate lõpus internetiaktsiatega.
Otseseid paralleele 1990-ndate lõpu ja praegusega olukorraga ei saa tuua, sest 20 aastat tagasi toitsid aktsiamulli noored start-up’id, mis ei jõudnud kunagi kasumisse ja läksid vähem kui aastaga pankrotti. Sel aastal on tehnoloogiasektor tõusnud tänu väga suurtele ja finantsiliselt tugevatele ettevõtetele, nagu Apple, Amazon, Microsoft, Facebook või Alphabet, mis on näidanud kasvavaid kvartalitulemusi.
Probleem võib tehnoloogiasektoril tekkida siis, kui koroonapandeemia lõppeb. Tehnoloogiasektor on lõiganud kasu sellest, et praegune maailm on kolinud internetti ja seal saab lihtsalt oma igapäevatoiminguid, sealhulgas tööd, teha. Kui normaalsus naaseb, võib ka tehnoloogiasektori domineerimine väheneda, sest praegu on see sektor olnud pigem üleostetud.
Turgudel tekib pidevalt mikromulle, mis lõhkevad, kuid suuremat kahju need üldisele turule ei tee. Praegune olukord pole võrreldav internetiaktsiate mulli lõhkemisega. Pigem on see reaalsushetk, sest tehnoloogiafirmade aktsiate tõus oli liiga kiire, hirm on koroonaviiruse teise laine mõjude ja üldise majandusolukorra nõrgenemise ees.
1999. aasta oktoobris lõi Morgan Stanley analüütik Mary Meeker kokku 199 internetifirma turuväärtuse ja sai tulemuseks uskumatult suure 450 miljardit dollarit. Nende ettevõtete käive oli kokku ainult 21 miljardit dollarit. Kasumi asemel oli kogukahjum 6,2 miljardit dollarit.
Ideas.ted.com on võtnud selle aja meeleolu kokku Priceline’i loo näitena. Ettevõtte asutaja Jay Walker leidis lahenduse lennunduse probleemile – iga päev jäi müümata 500 000 lennupiletit. Priceline lasi kundedel nendele kohtadele pakkumisi teha. Loomulikult toimus see interneti vahendusel. Kliendid olid rahul, sest said odavamad lennukipiletid. Lennufirmad olid rahul, sest ei pidanud enam tühjade istmetega lendama. 1998. aasta augustis asutatud Priceline oli edulugu. Seitsme kuuga müüdi kokku üle 100 000 lennupileti. 1999. aasta lõpuks müüdi juba üle tuhande pileti päevas. Ettevõte kavatses hakata samal moel pakkuma ka hotellikohti, autorenti ja eluasemelaene. 1999. märtsis lendas esimesel kauplemispäeval ettevõtte aktsia 16 dollarilt 88 dollarini ja lõpetas päeva 69 dollaril. Ettevõtte turuväärtus oli päeva lõpuks 9,8 miljardit dollarit. Ainult üksikud investorid pöörasid tähelepanu sellele, et mõne kvartaliga sai ettevõte 142,5 miljoni dollari suuruse kahjumi. Nimelt ostis ettevõte müüdavad piletid turuhinnaga, müüs need odavamalt edasi ja kaotas iga pileti pealt keskmiselt 30 dollarit. Investoreid huvitas aktsia hind, mitte äri.
Tehnoloogiaettevõtetest pungil NASDAQ tegi tipu 2000. aasta 10. märtsil 5048,62 punkti tasemel. Selle tasemeni jõudis indeks uuesti alles 2015. aasta märtsis.
1999. aastal oli Microsofti turuväärtus 563 miljardit dollarit. Cisco maksis 353 miljardit dollarit, Intel 271 miljardit dollarit, Lucent Technologies 252 miljardit dollarit ja Nokia 197 miljardit dollarit.
Tänapäeval on Microsofti hind börsil 1,5 triljonit dollarit (puhaskasum 58,4 miljardit dollarit), Cisco hind 170 miljardit dollarit (kasum 11,2 miljardit dollarit), Inteli hind 213 miljardit dollarit (kasum 23,7 miljardit dollarit) ja Nokia hind 24 miljardit dollarit (kasum 737 miljonit dollarit). Mõned toonased ettevõtted on nüüdseks kasvanud gigandiks, ent osal pole käsi nii hästi käinud.
Tänapäeval on staar näiteks elektriautode tootja Tesla, mille turuväärtus on 393 miljardit dollarit, kuigi ettevõtte viimase 12 kuu kasum on 368 miljonit dollarit, mis teeb aktsia hinna/kasumi suhtarvuks 1089. See tähendab, et senise tempoga kasumit teenides kulub turuväärtuseni jõudmiseks 1089 aastat.
Kui 1999. ja 2000. aastal nautisid investorid tehnoloogiasse tehtud investeeringute buumi, siis praegu ei lasta end koroonaviirusest tingitud majanduslangusest häirida.
Pandeemia tõi kaasa videokõne rakenduse Zoom tähelennu. 12 kuuga 229 miljonit dollarit teeninud ettevõtte turuväärtus on 118 miljardit dollarit. Viimastel päevadel teeb ilma äsja börsile tulnud pilvepõhist andmelao teenust pakkuv Snowflake, mille turuväärtus on 64,1 miljardit dollarit, kuigi 12 kuu kahjum on 343 miljonit dollarit.
Tehnoloogiaettevõtete mullistumisest on räägitud juba aastaid, ent turuväärtused on aina kasvanud. Apple ületas augustis kahe triljoni dollari tippmargi.
Kui 1999. ja 2000. aastal nautisid investorid tehnoloogiasse tehtud investeeringute buumi, siis praegu ei lasta end koroonaviirusest tingitud majanduslangusest häirida. 2009. aasta suure finantskriisi kogemus näitas, et keskpangad ujutavad majanduse odava laenurahaga üle ja tulemus oli finantsvarade hinnaralli. Seekord oodati samasugust reaktsiooni ja keskpangad on ka vastavalt käitunud, samuti elavdavad majandusi valitsused. Seetõttu investorid ka ei karda, et nende aktsiatega võiks midagi halba juhtuda. Septembris võbeles börs alla, kuid optimism ei tundu olevat kadunud. Kui vaadata aktsiate tükeldamisuudised ja reaktsioone, siis näib, et uudised liigitatakse kaheks – headeks ja halbadeks –, ükskõik kas neil on ettevõttele mingit mõju või mitte."
"07.01.2020, 00:05",kultuur,https://epl.delfi.ee/artikkel/88569597/kangro-tuul-kolistab-alternatiivselt-garaazis-nagu-rott,Kangro tuul „kolistab alternatiivselt garaažis nagu rott”,"Maarja Kangro luulekogu „Tuul” on juba omajagu arvustatud. Märt Väljataga ütleb Postimehes (25.10.2019), et oma pealkirjaga sobitub luulekogu hästi eesti luuleklassika riiulitele, kus ootavad ees Gustav Suits („Tuulemaa”, 1913), Viivi Luik („Taevaste tuul”, 1966) ja Debora Vaarandi (nt „Udu ja tuul”, 1986). Kui eelkäijate tuul puhub läbi rehealustest, ajab talvist prahti ja käed muudab karedaks, ning tagatipuks hööritab raskeid jääkülmi tilku ning rasib purjesid, siis Kangro tuul „kolistab alternatiivselt / garaažis nagu rott” (lk 11). See annab juba kätte ühe võtme teose mõistmiseks. Nimelt eluterve, vahel enesekohane iroonilisus ja keelt kuivaks tõmbav huumor, mis, juba teame, ongi Kangro käekirja üks tunnuseid. Kui eesti luule majakad ees suunda näitavad, võib Kangro nende järgi kursi seadmist kaaluda, aga tema laev on iroonia ja ta on valmis sellega põhja minema, nagu ütleb Vilja Kiisler (Vikerkaar 10–11 2019).
Avalõigu nimekiri võib ka eksitada. Kui tahta, et too kirjandusklassika riiul, kuhu „Tuul” paigutub, sellele raamatule konteksti annaks, tuleks sinna ritta seada hoopis Ivan Gontšarovi „Oblomovi” (1859) ja seda mõtestavad sekundaartekstid, Sophoklese „Kuningas Oidipuse” ja toda mõtestavad sekundaartekstid kuni tänapäevani välja, Kafka, Sartre’i ja Friedrich Dürrenmatti teoseid, hollandi renessansiaja maalide kataloogi, Marxi „Kapitali” ja kommunismi manifesti, Hans Magnus Enzensbergeri „Titanicu põhjamineku” (ee 2015, Kangro enda tõlkes!), tuleks teada, kes see Pendereck on, teadma midagi vene, inglise, saksa, itaalia ja ladina keeltest ning olema kursis tüvimõistega (vabadus!) baltinaabrite keeltes ning üldse orienteeruma kaugeleulatuvas viidete võrgustikus.
On olemas elusündmuste žanr nimega „ended” ning need on ju võimalikuks luuletainaks.
Nagu Marju Lepajõe ohkas, siis „see olukord häirib väga, kui ei saa lugeda kõiki tekste, millele mingis romaanis viidatakse. See jätab tunde, nagu ei oleks teost üldse tervikuna lugenud, see on frustratsioon!”. (Ööülikool, Vikerraadio 16.1.2016)
Peale viidete muule tekstimaailmale tehakse luulekogus osutusi ka luulele enesele ja seda loovatele elusündmuste žanridele. Näiteks enne „on ilus nagu lõikelill / kõhe ja õrn, puhtana tuleb teda hoida” (lk 28), mis ütleb meile, et on olemas elusündmuste žanr nimega „ended” ning need on ju võimalikuks luuletainaks. Samuti võib elusündmustes näha kujundeid, mida on võimalik „kellelegi kinkida / kes oskaks vahule ajada / tähenduse-epifaaniaid” (lk 39). Võib-olla kinkida neid luuletajale? Ent taas, ei tasu liialt lootma hakata, sest isegi jumal ei tea kõike. Ammugi ei tea jumal iseennast, vaid ehk luules kõnelemine aitaks tal end mõistetavaks teha. Sest siis on ta kõnes vähemalt „eneserefleksiivus jne” (lk 42) (mis muuhulgas on nüüdsest mu lemmik eesti luuleklassika rida). Siiski, „tõlgendamislootus, / on puhas esoteerika” (lk 43).
Teost tuleb lugeda tähelepanuga eri häältel, mis tekstides omavahel dialoogis on, või eri karakteritel, kes lugejale oma veidi pehkinud südametunnistust puistavad. Teatud tekstidele annab lugemiseks võtme kätte autor ise Urmas Vadi raadiosaates „Loetud ja kirjutatud” (Vikerraadio 21.9.2019). Seal põhjendab Kangro Vadi küsimise peale näiteks oma kujundit „maksimarketi näoga naine” (lk 31) sellega, et too on julma inimese klassifikatsioon ja näitab jutustajahääle ülbust ning klassivahede tegemist – ehk et objekti kirjeldamine ütleb rohkem autori loodud kirjeldajakarakteri kui objekti enese kohta. Selliseid pöördeid vaataja ja vaadatava vahel on kogumikus palju.
„Tuule” kohta tuleb veel teada, et viimase luulekogu avaldas autor kuus aastat tagasi ning tolle kohta ütleb arvustaja Märt Väljataga, et [""Must tomat""] on varasemast mustem ja masendavam ning sisaldab mõned kõige painavamad tekstid, mis sel sajandil eesti keeles kirjutatud.” (Looming 8/2013) Sünge! Uus kogu nii süngena ei mõju, kuigi tegeleb samuti surma ja kehalisuse, õieti kehaosade, jäsemete teemadega ning surub lugejale inimeste higi ja karvu, tagumikke ja läppunud kirsse nina alla nuusutada. Samast leiame õnneks kohe ka lunastuse või vähemalt mingi ilu mõõtme lõpnud kehadele, sest kas poleks supermarketi toiduletid ilma „tasa roiskuvate / kalanägudeta” „nagu unesco linnad / pühakodadeta” (lk 65).
RAAMAT
„Tuul”
Kirjastus Nähtamatu Ahv
120 lk"
"19.12.2018, 06:51",uudised,https://epl.delfi.ee/artikkel/84791181/pulitzeri-auhinna-voitja-usa-ajakirjanduse-probleemid-algasid-juba-obama-ajal,Pulitzeri auhinna võitja: USA ajakirjanduse probleemid algasid juba Obama ajal,"Vähemalt USA-s on ajakirjanik olla üldiselt ülimalt turvaline. Muidugi on maailmas kohti, kus ajakirjanikuks olemine tähendab, et sa riskid oma eluga iga päev. Jumal tänatud, et meil USA-s nii pole. Ma ei usu, et USA-s on töö ise muutunud, aga atmosfäär küll. Kui ikka president kutsub ajakirjanikke rahva vaenlaseks, siis sellel on tagajärjed.
Mina usun, mida president ütleb. Kahjuks on see tema enda väide, et reporterid on rahvavaenlased. Eks [The New York Timesi] on ajaloos ka varem rünnatud, aga me oleme ikka siin. Me proovime mitte samale tasemele laskuda ega presidendiga lapsikusse tülli sattuda. Me proovime oma tööd hästi teha.
Uudiste kiirus on muutunud, aga töö iseloom on sama. Me teeme tööd ikka samamoodi nagu Obama või Bushi ajal.
Meie lugusid ostetakse rohkem kui kunagi varem. Ma ei usu, et rünnak on The New York Timesi kuidagi kahjustanud, küll aga on see kindlasti mõjunud negatiivselt ajakirjandusele laiemalt. See pole demokraatiale hea, kui keegi ütleb, et ajakirjanikud on vaenlased. Sellised asjad teevad murelikuks. Muide, üks meie toimetaja kohtus Trumpiga Ovaalkabinetis ja ütles, et olgu, härra president, me saame aru, teil on omad asjad ajada, aga palun ärge rääkige, et ajakirjanikud on rahva vaenlased, sest lõpuks saavad inimesed nii haiget. Ja nagu me teame, siis maailmas ajakirjanikke piinatakse ja neid ka tapetakse.
Ma arvan, et president on väga hästi saanud aru, kuidas uudistetsükkel tänapäeval töötab ja ta oskab seda enda kasuks väga hästi tööle panna. Ma arvan, et ajakirjanik iseenesest ei peagi midagi kellelegi külge jätma. Ajakirjaniku töö on tuua esile tõde, leida üles faktid ja need kõigile nähtavasse kohta üles riputada. Lõppude lõpuks otsustab demokraatias nagunii avalikkus ja valimised. Meie töö ei ole öelda, et te peate presidendi peale vihased olema, meie peame lihtsalt ütlema, kas mingi sündmus toimus või ei toimunud.
See on suur katsumus, olen nõus. Sotsiaalmeedia ja uued platvormid annavad poliitikutele väga hea võimaluse kirjutada n-ö omaenda tõde. Ajakirjandus on minu meelest praegu seda olulisem. Meie oleme need, kes peavad leidma faktid ja need päevavalgele tooma. Faktidest tulenevate järelduste ja analüüsiga võib vaielda, palun väga, see ongi ju kogu demokraatia olemus. Aga meie töö on need faktid üles leida ja neid näidata.
See on küüniline. Ma ei usu, et see nii on. Faktid on olulised. Meie lugejate arv kasvab ja meie lugusid ostetakse aina enam. Mina arvan, et see näitab, et faktid loevad.
Pole kahtlustki, et ka USA-s toimub mingit sorti tribaliseerumine. See tähendab, et kui minu pool midagi ütleb, siis see peab olema tõsi, ja kui sinu pool midagi ütleb, siis see on kindlasti vale.
Veel mõni aeg tagasi peeti alternatiivmeediaks veebilehekülgi, mis on lihtsalt väga uuenduslikud, näiteks Vox, Vice, BuzzFeed. Meie The New York Timesis oleme neilt näiteks palju üle võtnud. Probleem on meedias, mis fabritseerib lugusid. See on ohumärk. Aga ma jõuan ikkagi tagasi selleni, et The New York Timesil ja The Washington Postil läheb paremini kui kunagi varem ja ma loodan, et see on märk, et üha enam ameeriklasi väärtustab tõendatud fakte.
Ma ei ütleks, et polariseerumine on hea, aga ma ütleksin, et polariseerumise ja valeuudiste hea külg on see, et inimesed õpivad tundma päris ajakirjanduse väärtust. Loodetavasti saame me selle abiga propaganda ja valeuudiste ajastust üle.
Ma usun, et paljude Ameerika ajalehtede jaoks läheb olukord kõigepealt veel halvemaks, enne kui hakkab paremuse poole liikuma. See on karm äri. Aga ettevõtted, mis pakuvad oma klientidele väärtuslikku sisu, suudavad ellu jääda ja edukad olla.
Aga mõelge korraks 2000. aasta valimiste peale. Siis oli riik veel rohkem lõhenenud. Need olid ülinappide tulemustega valimised, tulemused vaidlustati ja käidi ülemkohtus. Ma arvan, et vabariiklaste ja demokraatide vaheline lõhe ei ole midagi uut. Aga viha on praegu rohkem, kui mina kunagi näinud olen. Seega pole küsimus lõhes, vaid üksteise peale ollakse vihased. See küll hea ei ole.
Me oleme USA-s näinud, kuidas tasakaalustatumad, n-ö vana kooli vabariiklased hakkasid vahepeal Trumpile vastu seisma ega nõustunud tema ettekujutusega vabariiklusest. See kestis mingi aja. Lõpuks võttis ikkagi Trump oma ja kujundas vabariiklaste partei enda nägu. Me ei tea, kas demokraadid püüavad ikkagi ise haarata tsentri hääli ja loodavad saada endale Trumpi-vastaste vabariiklaste hääli või nihkuvad nad veel enam vasakule, võtavad omaks populistlikuma tiiva seisukohad ning hoiavad Trumpi-vastast meelestatust. See on küsimus, millele demokraadid ei tea vastust, ja see saab olema suur küsimus 2020. aastal, kui valitakse uut presidenti. Taktika sõltub paljuski ka sellest, kelle demokraadid enda kandidaadiks valivad.
See on küsimus, millele kõik praegu USA-s vastust otsivad. Demokraadid tahavad teada, kuidas võita – kas nihkuda veel enam vasukule ja loopida presidendi pihta süütepomme või nihkuda tsentri poole. Valimiste aastaks on palju võimalikke kandidaate ja palju erinevaid arvamusi, kuidas võita.
Teil on olnud kokkupuuteid USA salateenistustega. Nad on uurimiste jaoks mitu korda jälginud salaja teie kõneregistrit. Kas olete ka viimase kahe aasta jooksul tundnud, et teie vastu on tuntud kõrgendatud huvi, kuna olete kajastanud Trumpi ja Venemaa sidemete uurimist?
Ei, ma pole nii huvitav. President Obama ajal võttis administratsioon väga karmi joone ajakirjanike ja nende allikate vastu. Kui ma olin Associated Pressis, uuriti minu ja mu kolleegi telefonikõnede väljavõtteid, mitu reporterit anti kohtu alla, et nad annaksid oma allikad üles. Valitsus käsitles ajakirjanikke võimalike konspiraatoritena lihtsalt selle pärast, et nad esitasid küsimusi rahvusliku julgeoleku kohta. Meil olid Obama valitsusajal rasked ajad ja seda tuleb meeles pidada. Mõnes mõttes on Trumpi ajal nähtud probleemid ajakirjanduses kasvanud lumepallina, mille lükkas tegelikult veerema Obama.
Õpib Eestis infosõja ja Venemaa kohta
Matt Apuzzo tuli Eestisse tegema lugu infosõjast Venemaaga ning keskendus Eesti kogemustele 2007. aasta pronksiööl. Selleks intervjueeris ta Delfi asutajat ja endist juhti Allan Sombrit, kes kirjeldas Apuzzole, mis toimus toimetuses ärevatele sündmustele eelnenud ajal ning mässu puhkedes.
„Ma olen Eestis, sest paljud teie õppetunnid 2007. aastast on seni kohandatavad praegusesse aega,” rääkis Apuzzo. „Ajakirjaniku ja ajaloohuvilisena on see minu jaoks põnev teema. Kindlasti olete näinud häkkimist, propagandat ja sõnasõda. Need teemad, milles maailm praegu Venemaaga rinda pistab, pole Eestile uued. Eesti on olnud paljude nende probleemide rindejoonel Venemaaga juba pikka aega ja siit on palju õppida.”"
"06.04.2017, 00:00",kultuur,https://epl.delfi.ee/artikkel/77797632/kust-votab-maps-liiklusandmed,Kust võtab Maps liiklusandmed?,"Aga kust Maps oma värsked liiklusandmed võtab, et teaks kasutajat näiteks ummikutest hoiatada?
Loomulikult neilt, kes on liiklusolusid äsja ise kogenud: kasutajatelt endilt. Nii Androidi kui ka Apple’i nutiseadmed edastavad reaalajas oma füüsilise asukoha andmeid. See valik on vaikimisi sisse lülitatud.
Selle saab ka välja lülitada, aga paljud firmad on väga huvitatud sellest, et sa seda ei teeks – liiklusinfo kogumise kõrval ka näiteks asukohaga seotud reklaamide kuvamiseks.
Sestap kiusavad nad sind ettepanekuga asukohateenused sisse lülitada näiteks iga kord, kui Mapsi avad. Ja paljudel juhtudel jäävadki need aktiivseks, sest inimestel pole meeles neid taas välja lülitada.
Nõnda siis paljud inimesed Google’ile andmeid saadavadki. Tarkvara paneb info kokku ja otsustab selle põhjal, milliseid teavitusi kasutajale liiklusolude kohta saata.
Muidugi võrdleb tarkvara hetkeandmeid ka statistikal põhineva tavapärasega, mis võimaldab hinnata, kas liiklus on parajasti aeglane või liigub normaaltempos. Peale selle kasutatakse infot teistest liiklusäppidest nagu Waze."
"12.10.2020, 14:37",kultuur,https://epl.delfi.ee/artikkel/91323345/virtuaaltuur-konni-mooda-draamateatri-treppe-ja-kiika-rodult-saali,VIRTUAALTUUR | Kõnni mööda Draamateatri treppe ja kiika rõdult saali!,
"25.01.2016, 12:08",arileht,https://epl.delfi.ee/artikkel/73505177/saaremaa-vaiketalu-veski-hakkas-jahvatama-paikeseenergiaga,Saaremaa väiketalu veski hakkas jahvatama päikeseenergiaga,"„Oleme juba aastaid otsinud mooduseid, kuidas energiat vähem tarbida ning kulusid kokku hoida – päikesepaneelide kasutamine on hea variant nii kulude kokkuhoidmiseks kui ka ökoloogilise jalajälje vähendamiseks“ ütles Koplimäe talu peremees Olev Müür.
Päikesepaneelide eldatav aastane elektritoodang on 11,23 megavatti tunni kohta ehk 46 protsenti kogu talu vajadusest. Investeeringut toetas ka PRIA 5872 euroga.
Koplimäe talu on Saaremaal tegutsev isemajandav pereettevõte, kus tegeldakse mahepõllumajandusega alates tooraine kasvatamisest kuni valmistoodanguni.
Ökoloogilisest kiviveskist saab traditsioonilist tervislikku jahu, mannat ja kliid. Talul on põllumaa, viljapuu- ja marjaaed."
"26.07.2016, 23:56",kultuur,https://epl.delfi.ee/artikkel/75165839/kultuslik-blairi-noiafilm-sai-jarje,Kultuslik „Blairi nõiafilm” sai järje,"17 aastaga on palju juhtunud – käsikaameratega pole filmitud mitte ainult õudusfilme, vaid ka suuri koletisefilme. „Cloverfield”, „[REC]” ja „Paranormaalse aktiivsuse” seeria võlgnevad oma edu „Blairi nõiafilmile, sest just see film pani aluse populaarsele trendile, kus filme reklaamitakse kui juhuslikult leitud tõest materjali, mis monteeriti hiljem kokku, et see siis kinodesse tuua.
„Blair Witch. The Woods” oli kaua aega töös valenime all. Kui ilmusid esimesed treilerid õudusfilmile, ei osanud keegi arvata, et tegemist võib olla kuulsa filmi järjega. Läinud nädalavahetusel toimunud San Diego Comic-Conil kergitasid filmitegijad projektilt aga saladusteloori.
„Blair Witch. The Woods” jätkab sealt, kus esimene pooleli jäi – grupp noori suunduvad Marylandi Black Hillsi metsa, et mõista, mis juhtus ühe grupiliikme Jamesi õega, kes jäi esimese filmi sündmuste ajal kadunuks.
Esimese osa režissööriduo Daniel Myrick ja Eduardo Sánchez seekord ei naase. Ohjad haaras viimastel aastatel žanrifilmidega ilma teinud Adam Wingard („You’re Next”, „The Guest”)."
"01.09.2020, 15:01",arvamus,https://epl.delfi.ee/artikkel/90911575/intervjuu-valgevene-politoloog-valgevenelased-ei-karda-enam-turvalise-noukoguliku-majandusmudeli-kokkukukkumist,INTERVJUU | Valgevene politoloog: valgevenelased ei karda enam „turvalise” nõukoguliku majandusmudeli kokkukukkumist,"-Rahumeelsed protestid on efektiivsed demokraatlikes maades, Lukašenka-sugustele autoritaarsetele valitsejatele sobib väga hästi, et inimesed jalutavad mööda linna ja korjavad pärast miitingut isegi prügi endaga kaasa. Kui reaalne on, et noored väsivad protestimast ja streikijatel lõppeb raha otsa?
Teie poolt kirjeldatud stsenaarium on võimalik. Aga kõik võib minna ka vastupidi: Lukašenka ning Valgevene võimud võivad hoopiski anda ajendi protestide hoogustumiseks. Ka Kiievis jäi protestijaid 2014. aastal Maidanil vähemaks ning siis otsustas Janukovõtš väljaku protestijatest puhastada, andes nii protestidele uue hoo.
-Kas on olemas ka võimalus, et keegi Lukašenka lähikondlastest või jõuametite esindajatest ta reedab ja asub protestijate poolele?
Jällegi - see on võimalik. Kuid praeguses olukorras on sellise olukorra tekkimise tõenäosust võimatu hinnata. See, et keegi ta reedab, saab toimuda olukorras, kus ta lähikondlased ja jõuametkondade juhid näevad, et Lukašenkal puuduvad väljavaated võimu enda käes hoida.
-Svjatlana Tsihanovskaja keeldus end valimiste võitjaks kuulutamast ning on rõhutanud, et võib mängida protestides vaid sümboolset rolli. Kas võib öelda, et Valgevene revolutsioonil on puudu liidrist?
Jah, liider Valgevene protestidel puudub, see on tõsi. Liidri asemel on kolm erineva mõjuga keskust. Esiteks, erinevad omavahel nõrgalt koordineeritud Telegrami kanalid, mis kutsuvad inimesi üles protestidele. Teiseks, opositsiooni koordinatsiooninõukogu, mis veel otsib oma identiteeti ja rolli ning mis üritab end legitimiseerida protestijate ja rahvusvahelise kogukonna jaoks. Ning kolmandaks, Svjatlana Tsihanovskaja, kes on tõepoolest pigem sümboli rollis.
Selline olukord on paratamatus, sest kui Valgevene protestidel peaks tekkima liider või liidrid, siis Lukašenka režiim pistaks ta lihtsalt vangi või kõrvaldaks. Nii juhtus presidendikampaania ajal kõigi tema vastastega, kellel oli potentsiaal liidriroll enda kanda võtta.
-Välismaal ollakse valgevenelaste vaprusest vaimustuses, aga kas pole ohtu, et Lukašenka-järgne ühiskond ning turumajanduslikud reformid tooksid tänaste protestijate jaoks endaga kaasa tõsise pettumuse? Kaoksid ju kolhoosid-sovhoosid ning ebaefektiivsed suurettevõtted, mis paljudele tööd annavad ja mida Lukašenkal on õnnestunud paljuski tänu Venemaa dotatsioonidele püsti hoida...
Aga valikut pole. Valgevene majandus, mis põhineb riigiettevõtetel ja riigiomandil, ning vähesel määral erasektoril, on viimase kümnendi vältel selgelt näidanud oma ebaefektiivsust. Ja vastavalt sellele on ka kasvanud sellega rahulolematute arv ning nende hulk, kes soovivad turumajanduslike reformide läbiviimist.
Selle kohta on läbiviidud erinevad uuringud ning meil on olemas objektiivsed andmed, et alates 2015.-2016. aastast on Valgevenes nende osakaal, kes soovivad riigi rolli vähendamist majanduses, suurem, kui nende oma, kes soovivad praeguse olukorra säilitamist. See küsimus ei ole praegu aktuaalne ning vastupidi - inimesed soovivad majanduse liberaliseerimist.
-Siiski on ka protestijate hulgast kostnud hääli, mis nõuavad majanduses praeguse olukorra säilitamist.
Erastamist kardavad eelkõige siiski Lukašenka poolehoidjad, kes arvavad, et see viiks Ukraina ja Venemaa arengute kordumiseni. Kuid kaudsed andmed räägivad seda, et sellised inimesed on praegu vähemuses, kuna nad on oma silmadega olnud tunnistajateks, kuidas riigimajandus pankrotistub palju kiiremini kui erakapitalil põhinev majandus ning kuidas riigimajandus lihtsalt pole võimeline enam oma baasfunktsioone täitma.
-Millised on siis protestijate majanduslikud ja sotsiaalsed nõudmised?
Sotsiaalseid ja majanduslikke nõudmisi praegustel protestidel pole. Need on puhtalt poliitilised meeleavaldused. Selles seisneb ka Valgevene protestide eripära ja nõrk koht, sest reeglina võitlevad inimesed majanduslike nõudmiste eest visamalt kui poliitiliste eest. See on maailmas tavaline praktika. Ja võimalik, et see on ka põhjus miks riigiettevõtete streigid ei saavutanud seda ulatust, nagu lootsid valgevene opositsionäärid.
-Kõik on oodanud Vladimir Putini reaktsiooni. Lukašenka on korduvalt Putinit alandanud, viimati kui keeldus liitriigi loomisest enne Venemaa põhiseaduse muutmise referendumit. Kas Putini jaoks poleks kasulikum lasta Lukašenkal praegu uppuda ning teha uutel valimistel panus venemeelsele kandidaadile? Näiteks tihedalt Vene kapitaliga seotud pankurile Viktar Babarõkale?
Putini on Valgevenes „kahvlisse pandud"". Tegelikult pole Babarõka otseselt venemeelne kandidaat ning pole ühtegi garantiid, et Babarõka juhtimisel ei pööra Valgevene ikkagi Venemaale selga. Putin kardab seda ja ta mõistab, et nii kaua kui juhib Valgevenet Lukašenka, on võimatu, et Valgevene orienteeruks läänele.
Samas kujutab Lukašenka toetamine Kremli jaoks probleemi, kuna Venemaa minetab paljude valgevenelaste sümpaatia, kes hetkel Venemaasse sõbralikult suhtuvad. Sellest tulenevalt on Venemaa praegu tõsise dilemma ees ja ma usun, et Kremlis pole veel otsustatud, mida Valgevenes ette võtta.
-Erinevalt Putini lähikonnast pole Lukašenkal välismaal varasid. Kuidas saab lääs Lukašenkale survet avaldada?
Läänel ei ole praktiliselt vahendeid Lukašenka survestamiseks. Lääs saab vaid survet avaldada Putinile, et Venemaa ei sekkuks Valgevenes ning annaks ühtlasi mingid garantiid, et Valgevenest ei kujuneks uut geopoliitilise võitluse areeni, kuhu tiritaks ka NATO ja Euroopa Liit ning vastutasuks säilitaks Venemaa oma mõju Valgevenes. Kuid vaevalt, et Putin selliseid lubadusi usuks isegi siis kui need oleksid mingite lepetega fikseeritud.
Aga Lukašenka ja tema lähikond ei võta mingeid lääne sanktsioone tõsiselt, kuna Valgevene on kogu nende varandus. Lääs ei suuda Lukašenkat sanktsioonidega hirmutada ega talle mingit survet peale panna."
"26.04.2019, 20:26",kultuur,https://epl.delfi.ee/artikkel/86035065/fotod-tallinna-kunstihoones-avati-kunstnike-liidu-suur-kevadnaitus,FOTOD | Tallinna Kunstihoones avati kunstnike liidu suur kevadnäitus,"Eesti Kunstnike Liidu 19. aastanäitusel saab seekord näha 117 autori töid, osaleb ka kuus kunstigaleriid. Näeme nii klassikuid, Eesti kunsti raskekaallasi kui ka kõige värskema kunsti põnevaid uuendajaid, leidub nii maali, fotot, videot, skulptuuri kui ka installatsioone.
Mahukas näitus võtab enda alla peale Tallinna Kunstihoone ka meie mõlemad galeriid – Tallinna Linnagalerii ja Kunstihoone galerii. Näituse ajal korraldatakse publikuhääletus, mille võitja saab Eesti kunstikollektsionääride välja pandud auhinna väärtusega 5000 €. Kõigi hääletanute vahel loositakse välja kunstikeskkonna NOAR (noar.eu) 500-eurone kinkekaart. Eesti kunsti igakevadine pidu toimub sel aastal 27. aprillist 9. juunini.
Eksponeeritavad teosed valis kevadnäituse žürii sel aastal erakordselt pingelises konkurentsis rekordilise 263 osalemissoovi seast. Juba teist aastat on kunstiarmastajatel võimalik kevadnäituselt soetada peaaegu kõiki väljapandud teoseid ja nõnda kunsti ning kunstnikke toetada.
2019. aasta kevadnäitusel osalejad:
Vivian Ainsalu, Vano Allsalu, Andre Joosep Arming, Anonymous Boh, Sirje Eelma, Sirja-Liisa Eelma, Jaan Elken, Eleriin Ello, Pille Ernesaks, Dénes Kalev Farkas, Alexei Gordin, Hannah Harkes, Inga Heamägi, Mirjam Hinn, Eero Ijavoinen, Mihkel Ilus, Ashot Jegikjan, Virge Jõekalda, Eva Jänes, Siiri Jüris, Elna Kaasik, Ivar Kaasik, Kai Kaljo, Erki Kasemets, Alice Kask, Kaija Kesa, Tiiu Kirsipuu, Kalju Kivi, Kristi Kongi, Liive Koppel, Lauri Koppel, Liisa Kruusmägi, Ilme Kuld, Riho Kuld, Olev Kuma, Toomas Kuusing, Leena Kuutma, Laura Kõiv, August Künnapu, Tarrvi Laamann, Laivi, Leonhard Lapin, Laurentsius, Peeter Laurits, Tea Lemberpuu, Kris Lemsalu, Riina Grethiel Leppoja, Liivia Leškin, Lola Liivat, Anna Mari Liivrand, Jaan Luik, Edward von Lõngus, Urmas Lüüs, Herkki-Erich Merila, Elo-Mai Mikelsaar, Lilian Mosolainen, Peeter Must, Marko Mäetamm, Rein Mägar, Meiu Münt, Karl-Kristjan Nagel, Naima Neidre, Mall Nukke, Olivia Nõgisto, Robin Nõgisto, Terje Ojaver, Jüri Ojaver, Maigi Magnus ja Teet Veispak, Kaido Ole, Helgi Maret Olvet, Tõnis Paberit, Anne Parmasto, Illimar Paul, Urmas Pedanik, Jaanika Peerna, Per William Petersen, Sirje Petersen, Juss Piho, PUSA, Rait Prääts, Aapo Pukk, Enn Põldroos, Evi Pärn, Tiit Pääsuke, Jane Remm, Lilli-Krõõt Repnau, Anne Daniela Rodgers, Tarmo Roosimölder, Mari Roosvalt, Uno Roosvalt, Martti Ruus, Sten Saarits ja Kristel Saan, Lembit Sarapuu, Slava Semerikov, Gea Sibola Hansen, Maria Sidljarevitš, Liina Siib, Regina-Mareta Soonsein, Angela Soop, Jevgeni Zolotko, Helen Tago, Erika Tammpere, Marje Taska, Evi Tihemets-Viires, Kadri Toom, Evi Tuvikene, Maria-Kristiina Ulas, Steve Vanoni, Lev Vassiljev, Vergo Vernik, Valeri Vinogradov, Maara Vint, Toomas Vint, Saara Väli, Marje Üksine.
Valiku tegi žürii koosseisus Elin Kard, Tamara Luuk, Jaan Manitski, Sirli Oot, Andra Orn, Peeter Talvistu ja näituse kujundaja Kaarel Eelma.
Kommenteerib žürii liige, Tallinna Kunstihoone kuraator Tamara Luuk: „Žürii töö oli sel aastal erakordselt raske, head kunsti tehakse Eestis igal aastal palju enam kui isegi meie kõiki kolme näitusepinda hõlmavale kevadnäitusele mahub. See, et kunstnikud tahavad näitusel osaleda ja näeme taas tulemas neid, kes vahepeal olid otsustanud kõrvale jääda, teeb suurt heameelt. Põhjust on loota, et ka kevadnäitus muutub aasta-aastalt üha põnevamaks ja mitmekesisemaks nagu kogu Eesti kunst.“
5000 euro suuruse publikupreemia panid välja Riivo Anton, Aivar Berzin, Jaan Manitski, Tiit Pruuli ja Rain Tamm. Oma lemmiku poolt saab Tallinna Kunstihoones hääletada kuni 2. juunini.
Preemia antakse välja Tallinna Kunstihoones neljapäeval, 6. juunil 2019, samas loositakse hääletanute vahel välja ka NOAR-i 500-eurone kinkekaart ja esitletakse näitusel eksponeeritud teoste kataloogi."
"18.12.2020, 21:45",arvamus,https://epl.delfi.ee/artikkel/92022391/nadal-kommentaariumis-hitleril-oli-kaks-silma-ja-helmetel-ka,Nädal kommentaariumis: Hitleril oli kaks silma ja Helmetel ka,"Esmaspäev, 14. detsember
Viimaste nädalate uudised on meedias toonud pildile erinevad koroonavaktsiini-arendused ja vaktsiini oodatakse ka Eestis. Kirjanik Olev Remsu võttis oma arvamusloos luubi alla koroona-konspiroloogia („Salasõnumid valgustatutele. Kas koroonapandeemia on vaktsiinitootjate vandenõu või hiinlaste biorelv?""). Kommentaariumis oli piisaval arvul ka neid, kes üritasid kolumnist Remsuga sel teemal kaasa mõelda.
https://epl.delfi.ee/artikkel/91958211/kolumn-olev-remsu-salasonumid-valgustatutele-kas-koroonapandeemia-on-vaktsiinitootjate-vandenou-voi-hiinlaste-biorelv
karuott Urmas: „Olev Remsu on ajakirjanike vandenõu külgede täitmiseks. Ainuke mida ma Remsu sulest olen lugenud ja mis ei tundu naeruväärsena, on see, millega tal endal on vahetu kogemus elu jooksul olnud. Kui ta hakkab mingitel globaalteemadel sõna võtma, siis kisub asi rappa.""
To...: „Mingi protsent vandenõuteooriaid osutub hiljem tõepoolest tõeseks, st reaalseteks vandenõudeks. Siiski on neid uhhuuteooriaid märkimisväärselt rohkem. Vandenõuteooria erijooneks on see, et teooria järgi on asjasse segatud tuhanded inimesed, samuti on eesmärgid segased, enamasti on see siis lihtsalt mingi abstraktse ja totaalse maailmakorra kehtestamine. Reaalsetes vandenõudes on asjassepühendatute hulk üsna piiratud (muidu info ju hakkaks lekkima) ning tegemist on üsna konkreetse eesmärgiga, mida vandenõulased sihivad. Näiteks USA kuundumisega (või siis teooria kohaselt pahalaste sellekohase purusilmaajamise) vandenõud oleks pidanud teadma tuhatkond inimest, mille puhul kindlasti oleks tõestusmaterjal aastate jooksul välja hakanud lekkima. Eelkõige annab vandenõuteooriate kinnitamisse või ümberlükkamisse aru aeg, aga võiks ikka ka aidata lihtsalt terve mõistus - kui vandenõuteooria ikka tundub täiesti uskumatu, siis seda ta ka tõepoolest on.""
Teisipäev, 15. detsember
Sel nädalal tõmmati joon alla Eesti Päevalehe arvamuslugude konkursile „Mis saab homme?"" Võistlustules käis ka suhtekorraldaja Vootele Päi lugu Eesti erameedia tulevikuväljavaadetest („Sõltumatu erameedia lämbub koos kodanikuühiskonnaga""). Üldjoontes jäi kommentaariumi põhjal mulje, et Päi kõige mustemate stsenaariumite realiseerumist kommenteerijad ei usu.
https://epl.delfi.ee/artikkel/91966221/mis-saab-homme-vootele-pai-soltumatu-erameedia-lambub-koos-kodanikuuhiskonnaga
Täispumbatav Jeesus: „Blogijad ei tõrju kunagi välja traditsioonilisi ajakirjanikke - nad tegutsevad erinevates meedianiššides.""
rabi Hussarmann: „Jutt, et pabermeedia sureb välja on jama, sest koos digipöördega on tekkinud mujal läänemaailmas jaotus, et uudised on portaalis ja analüütika paberis. Kui eesti ajakirjanikele käib üle jõu panna kokku lehte, kus analüütiline iva sees, siis pangu oma lavka kinni ja mingu näiteks kartuleid kõplama või tegelegu mõne muu oma võimetele vastava tööga.
Iroonilisel kombel on digitaalset ajakirjandust lihtsam kontrollida kui traditsioonilist paberajakirjandust. Saiti saab hõlpsalt blokeerida. Seepärast on parberlehti ka tulevikus vaja.""
Kolmapäev, 16. detsember
Kesknädalal kukkus riigikogus läbi Reformierakonna esitatud vihakõne eelnõu. Arvamusi leidus kommentaariumis seinast-seina, kuid kommenteerijate enamuse hulgas vihakõne kriminaliseerimine toetust ei leidnud. „Reformierakonna vihakõne eelnõu lükati tagasi""
Vilja Turbo-Diisel: „Probleem on selles, et pole olemas kvaliteetset teooriat, mis defineeriks vihakõne ning legitiimset viisi vihakõne avaldumise reguleerimiseks. Euroopas on ministrite komitee kokku pannud mõned määrused, mida täiendavad pidevalt uued „teiste"" rühmad, kelle suhtes vihakõne avaldumine on võimalik. Kui algul olid need rahvusrühmad, sisserändajad, religioossed vähemused, siis nüüd hõlmavad need soo järgi moodustatud rühmi, mis on seotud erinevate sotsiaalsete või isegi vanuserühmadega. Kui Eesti soovib üle võtta Euroopa kogemust, kaasatakse meid pidevalt pretsedendi põhimõtetel põhinevate kohtute ja kohtumenetluste tsüklisse, mis ei lõpe kunagi.
Ameerika õiguskultuuris on olukord veelgi keerulisem, kuna Ameerika esimene põhiseadusmuudatus kaitseb sõnavabadust. Kõik katsed reguleerida vihakõne ilminguid, saavad kriitikat esimese põhiseadusmuudatuse kaitsjatelt. Väga sageli puudutab see ajakirjanikke või muid avalikke tegelasi, kes pidevalt toodavad teiste poolt jagatud uusi tähendusi. USA-s lahendatakse need juhtumid kohtutes, kuid ka ameerika praktika ei sobi Eesti jaoks, mille kohtusüsteemi võimekus on päris nõrguke. Peale selle pole Eestis sõnavabaduse kaitsjate hääl piisavalt tugev ja teiseks on selliste juhtumite puhul kohtus üsna raske luua tõendusbaasi, et see pandi toime tõesti sallimatuse tõttu.
Kogu maailmas on kaks peamist lähenemisviisi, kuidas kaitsta inimesi vihakõne eest. Esimene lähenemine, mis on minimaalselt toimiv ja minimaalselt edukas, on seotud katsetega reguleerida avalikku korda, luua selline suhtlemise ja avaliku käitumise raamistik, mis keelaks inimestel näidata isegi solvavaid kavatsusi. See töötab halvasti, sest on väga raske tõestada, et konkreetne väljaütlemine mõjutas suurt hulka inimesi. Teisalt üritatakse reguleerida mitte kogu avalikku ruumi, vaid kaitsta teatud hulka inimesi solvangute ja mitmesuguste kuritegude eest, mis alandavad nende au ja väärikust.
Vihakõne vastu võitlemine eeldaks vastavaid professionaale, kes samaaegselt poleks mingid poliitilised aktivistid. Minu arvates peaksid need olema kahe taseme või kahte tüüpi spetsialistid. Esiteks need, kes loovad vihakõne avaldumise arhiivi ja kes vihakõne salvestavad ja dokumenteerivad. Teiseks need, kes loovad selle nähtuse mõistmiseks lihtsustatud skeemid, mis võimaldaksid defineerida, kuidas vihakõne tekib, kuidas sallimatuse idee tekib konkreetsetest skandaalidest, agressioonist, teise inimese privaatruumi rikkumisest, ning suudab omakorda ületada piiranguid, näiteks keeleteaduses ja konfliktoloogias.""
KK: „Aitäh riigikogu, aitäh valitsus. Kõige jälestusväärsem seadus ei tohi kunagi teoks saada. Oma rahva suukorvistamine väljast tuleneva surve tõttu on jälestusväärne. Tahan arvamus- ja sõnavabadust Ning endale ja tulevikus oma lastele õigust asju õigete nimedega nimetada.""
Rünno: „Peab olema ikka eriti haige, kes neid täiendusi välja mõtles. Näiteks vaenulikkus veendumuste suhtes: mulle ei meeldi konservatism ja tulemuseks on on kriminaalkuritegu...
Kogu see eelnõu on täielik jama ja peegeldab selle koostajate õelust inimese vastu ja soovi muuta inimesed käpiknukkudeks.""
Neljapäev, 17. detsember
Kui varem tuli poliitikul üleriigilise meedia uudiskünnise ületamiseks, midagi tõsist ära teha, siis nüüd piisab selleks provintsiraadios, millegi pöörase või ennekuulmatu ütlemisest. Selle nädala sai „käe valgeks"" Helmete duo noorem esindaja, rahandusminister Martin, kes teatas Kuressaare Pereraadios, et uue koroonaviiruse näol olla tegemist Hiina biorelvaga („Martin Helme: koroonaviirus on Hiina biorelv""). Fooliummütsikestega kommenteerijad võtsid selle teate vastu rõõmuhõisetega, parteilised kommenteerijad kiitsid heaks, parteitutele tegi see palju nalja ning EKRE-vastased kutsusid Martinit üles ministriportfelli ära andma.
https://www.delfi.ee/news/paevauudised/eesti/martin-helme-koroonaviirus-on-hiina-biorelv?id=92010635
Pets Armastuse Saalist: „Geneetikud saavad selle ju väga lihtsalt kindlaks teha, kas viirus on või ei ole inimese loodud, kuna viiruse genoom on järjestatud ja kui seda muudetaks, näeksime sisestatud geenijärjestuste märke.""
YX: „Kas Jüri Ratas on juba Hiina suursaadiku ees vabandanud?""
Nojah: „Meie populistid on ikka eriti laisad - ei viitsita midagi originaalset välja mõelda, ainult tõlgitakse USA eeskujude jutupunkte. OK, Mart näeb vähemalt huvitavaid unenägusid :)""
Reede, 18. detsember
Tänane Eesti poliitika oleks igav ja värvitu paik ilma Helmete ja EKRE-ta. Nad võivad meeldida või mitte meeldida, kuid paratamult tiirleb kogu tänane Eesti poliitiline elu isa, poja ning nende partei ümber. Parlamendi-välise erakonna Rohelised esinaine Züleyxa Izmailova avaldas arvamusloo, milles süüdistab EKRE-t Kremli-lembuses („Ikka putinistid, mis muud. Eesti taandub kaabude survel itta"").
rätsepp niit: „Muidugi on hea, et EKRE on kaabu näol oma äratuntava firmamärgi Eesti poliitikas leidnud, nagu kunagi oli selleks Ilvese kikilips, millega kõik seostasid ühte poliitikut. Kuid oma kaabudega meenutavad nad rohkem Hruštšovi-aegset poliitbürood- need käisid ka kõik Nikita Sergejevitši eeskuju järgi kaabudega ning külma sõja teises pooles kujuneski kaabu Kremli firmamärgiks.""
peaajude globaalne soojenemine: „Kui rääkida EKRE Kremli-meelsusest või -mis hulle- Kremliga seotusest, siis on välja tuua tarvis ka konkreetsed faktid ja tõestus. Vastasel korral kukub välja nagu selles loos kukkus. Sellist argumentatsiooni võib ka edasi arendada ja väita, et Hitleril oli kaks silma ja nüüd on Helmetel samuti kaks silma- millist tõestust"
"18.08.2020, 00:05",valismaa,https://epl.delfi.ee/artikkel/90762379/lukasenka-umber-tombub-ring-koomale,Lukašenka ümber tõmbub ring koomale,"Valgevene president Aljaksandr Lukašenka püüab üha meeleheitlikumalt Moskvast abi saada. Enne valimisi jagas ta Venemaale valusaid kriitikahoope, nüüd palub Venemaa presidendil Vladimir Putinil sekkuda ja tema režiim päästa.
Putin pole 26-aastase võimuloleku kõige tõsisemasse kriisi jõudnud Lukašenkale avalikult toetust väljendanud. „Kremli avaldustes on palju juttu inimestevahelisest sõprusest, kuid mitte ühtegi toetavat sõna praeguse Valgevene riigijuhi kohta,” märkis Minskis elav poliitikakommentaator Artjom Shraibman eile Financial Timesile.
Carnegie Moskva keskuse juht Dmitri Trenin kirjutas Twitteris, et Lukašenka ei suuda enam ise riigis korda taastada. „Ta üritab nüüd Venemaad asjasse tõmmata. Kreml on ettevaatlik ja räägib ühistegevusest ainult välisohu kontekstis,” teatas Trenin. Ta hoiatas, et Lukašenkat ei saa usaldada ja karta on uusi provokatsioone.
Tõenäoliselt kavatseb Moskva oodata ja vaadata, kas Lukašenka suudab lähituleviku üle elada. Valimistejärgse nädala jooksul on valgevenelaste pahameel üksnes kasvanud ja meeleavaldustele on lisandunud tööliste streigid.
„Nüüdseks on selge, et Lukašenka aeg on läbi, ja mulle tundub, et see on selge ka kõigile Moskvas, sh Kremlile,” ütles Moskva kõrgema majanduskooli professor Dmitri Suslov väljaandele Guardian. Suslovi sõnutsi on Lukašenka eluaegse presidendi aeg otsas ka juhul, kui tal õnnestub praegusest kriisist läbi komberdada.
„Nüüdseks on selge, et Lukašenka aeg on läbi, ja mulle tundub, et see on selge ka kõigile Moskvas, sh Kremlile.”
Kremlit nõustava välis- ja kaitsepoliitika nõukogu juht Fjodor Lukjanov tõdes, et praegu ei oska enam keegi öelda, mida tulevik Lukašenkale toob. „Tal võib lühemas perspektiivis õnnestuda meeleavaldused maha suruda, kuid siin on suur probleem,” selgitas Lukjanov portaalile Bloomberg.
Tema sõnutsi on Venemaal Lukašenkast kõrini, kuid Moskva eelistaks teda ikka ametis hoida, sest mõni muu juht hakkaks tõenäoliselt otsima lähemaid sidemeid läänega.
Bloombergi kaks Vene allikat rääkisid portaalile, et mõned Lukašenka lähikonna esindajad on hakanud Moskvas maad kuulama, kas sinna oleks võimalik põgeneda, kui Lukašenka peaks võimult kukkuma.
Venemaa riikliku uuringufirma VTsIOM möödunud nädala küsitluse järgi uskus vaid 22% vastanuid, et Lukašenka tõesti võitis valimised. 89% vastanuid oli veendunud, et Valgevenes toimuv on Venemaale oluline.
Lukašenka: kui tahate uusi valimisi, peate mu tapma
Valgevene valitseja Aljaksandr Lukašenka käis eile põgusalt Minski traktoritehases, kuhu ta saabus helikopteriga. Lukašenka kohtus siseruumides valitud töötajatega, samal ajal kui maja ees jätkus streikijate meeleavaldus. Korraks astus ta ka meeleavaldajate ette, kus tema juttu katkestasid hüüded: „Mine ära!” Lukašenka teatas meeleavaldajatele, et uusi valimisi ei tule. „Kui tahate uusi, peate mu tapma,” rõhutas ta.
Teiste ettevõtete eeskujul alustas esmaspäeval streiki ka Valgevene riigitelevisioon. Telekanali sisse lülitanud vaataja nägi tühja stuudio pilti, millele järgnesid kordussaated.
Töötajad nõuavad tsensuuri lõpetamist ja telekanali direktor Ivan Eismont peab nendega läbirääkimisi. Streigiavaldusele kirjutas alla 600 töötajat."
"19.06.2020, 00:00",lp,https://epl.delfi.ee/artikkel/90206661/aritandem-sumberg-ja-koger-30-aastat-hiljem-uks-on-maailma-tipus-teist-saadab-pankrottide-jada,"Äritandem Sumberg ja Koger 30 aastat hiljem: üks on maailma tipus, teist saadab pankrottide jada","Möödunud aasta septembris kirjutas Postimees, et hotelliärimehed Tarmo (57) ja Tauri (48) Sumberg on murdnud tänu koostööle maailma suurima hotelliketiga Marriott hotelliäri kõrgliigasse. Samal ajal vihjas leht, et tegu on varju hoidvate vendadega, kelle äritegevusest ei tea avalikkus just palju.
Üle 30 aasta ettevõtjana tegutsenud Tarmo Sumberg ei nõustu selle hinnanguga ja pakub, et nad said sellise iseloomustuse seetõttu, et ei tiku puhtalt tähelepanu pärast püünele. „Me otseselt ei peida ennast ega hoia varju. Räägime siis, kui küsitakse ja kui meil on millestki rääkida,” põhjendab ta.
Väitele, et Sumbergi peetakse Eesti kontekstis legendaarseks ettevõtjaks, vastab hotelliärimees, et seda tiitlit kannavad tõenäoliselt kõik ettevõtjad, kes 1990. aastate alguses tegevust alustasid ja siiani edukalt tegutsevad. Sumbergi nimi on paljudele eestlastele tuttav isegi mitte niivõrd hotelliäri tõttu, kuivõrd 1990. aastatel tegutsenud eduka ehitusfirma järgi, mille nime kandvaid silte olid toona paljud Eesti ehitusplatsid täis.
Ehitusettevõtte Koger & Sumberg sünniloos oli palju juhuslikku. Kuigi Andres Kogerit (58) kutsuti 1984. aastal pärast kõrgkooli lõpetamist tööle ka Pärnu KEK-i, otsustas ta võtta vastu hoopis Viljandi KEK-i tööpakkumise. Mitu aastat hiljem, 1989. aastal lükkas ta juba Sumbergi abiga ja Viljandi KEK-i juhtide initsiatiivil käima ehituskooperatiivi Ramses, mille esimeseks ehitusobjektiks sai hotell Peoleo.
Juba 1991. aastal hakkas see kandma aktsiaseltsi EKS (ettevõtjad Koger ja Sumberg) nime ja mõned aastad hiljem ristiti juba ametlikult Koger & Sumbergiks. Ehitusinseneri haridusega Koger on põhjendanud, et kutsus Sumbergi ehituskooperatiivi just tänu sellele, et hindas tema finantsteadmisi. Sumberg töötas enne ettevõtmisega liitumist Viljandi KEK-i pearaamatupidaja asetäitjana.
Tema esimeseks ülesandeks hotelliärisse sisenedes sai hotelli Olümpia ajakohastamine. „Eks kõigepealt tuli alustada nende väheste vahendite ja teadmistega, mis olid, ja kujundada see nõukaaegne hotell ümber. Hakkasime tasapisi minema ja alustasime teenindusest,” räägib Sumberg, kes lasi kehva teeninduse pärast esimese aasta jooksul lahti umbes 200 inimest. Kokku töötas hotellis natuke üle 400 inimese.
Kui Viru hotell oli väga Soome-keskne, siis Olümpia hotellist sai esimene n-ö Eesti hotell, mis püüdis orienteeruda välismaisele hotellikülalisele. „Tasapisi hakkas raha ka kogunema, siis hakkasime hotelli korruse haaval renoveerima – see protsess kestis umbes seitse-kaheksa aastat,” meenutab ettevõtja. Ja hotelli ei pandud selle aja jooksul kordagi kinni.
Peagi lisandus Olümpia hotellile Reval Hotelligruppi ka Narva maanteel asuv Central, mis praegu kannab Park Inni nime, Reval Park Hotel & Casino, mille kunagises asukohas tegutseb nüüd Tallinna Hiltoni hotell, ja Reval Express Hotel. „Siis hakkasime vaatama ka Eestist välja, Läti ja Leedu poole,” märgib Sumberg.
2001. aastaks, kui tema Reval Hotelligrupist lahkus, kuulusid ettevõtte alla ka vanad Vene turismiagentuuri rajatud Läti ja Leedu Inturisti hotellid, mis tulid hotelligrupi selle uue enamusaktsionäri, Norra kinnisvarafirmaga Linstow. Sellega sai Reval Hotelligrupp toona Baltimaade suurimaks hotelliketiks.
1990. aastate lõpp tõi muutusi ka Kogeri ja Sumbergi ühisele ehitusfirmale: see liitus 1998. aastal ettevõttega FCM ja sai uueks nimeks FKSM. Nüüd kannab firma nime YIT Ehitus, sest õige pea müüdi see samanimelisele Soome ehituskontsernile. Sumbergi sõnul lahkus ta pärast ettevõtte soomlaste kätte minekut 2001. aastal selle aktsionäride seast.
Andres Koger, kes on meedias öelnud, et ühinemisidee tuli Sumbergilt, lahkus FKSM-ist peagi pärast ettevõttega liitumist – väidetavasti ei olnud ta rahul FKSM-i organisatsioonikultuuriga – ja asutas 1999. aastal uue ettevõtte Koger & Partnerid. „Tahan pakkuda sedasama teenust, mida on teinud endine Koger & Sumberg ja mida teeb nüüdne FKSM,” ütles ta 2006. aastal maakonnalehele Sakala.
„Koger & Sumberg läks ikkagi väga kähku tippu. Olime suurimad. Üheksa aasta jooksul polnud majanduse kokkutõmbamise faasi. Tunnen, et minust on saanud ettevõtja ja tahan realiseerida kasutamata jäänud võimalusi,” põhjendas ehitusärimees, miks ta ei tahtnud 1990. aastate lõpus töötada ettevõtte all, millega oli tema enda ehitusfirma äsja liitunud.
Kuigi on öeldud, et Koger & Sumberg ei saanud omal ajal kunagi Eesti suurimaks ehitusfirmaks, oli see arvestatav konkurent Toomas Annuse rajatud Merko Ehitusele ja Toomas Lumani Eesti Ehitusele, mis nüüd kannab Nordeconi nime. „Kes seda mäletab, mis see suuruse järjekord täpselt oli – ilmselt ta oli jah esimese viie seas,” pakub Sumberg.
Nagu hotelliärigi, iseloomustas 1990. aastatel kiire kasv ka ehitust. Ent tegevusele rahastust leida oli toona valdkonnast olenemata praegusest märksa keerulisem. Ent see ei takistanud Kogeri ja Sumbergi ühisel firmal saavutada üle-eestilist haaret. Ettevõte, mille peakontor oli esiti Viljandis, lõi õige pea filiaalid Tallinna, Tartusse, Virumaale ja Pärnussegi, kust on mõlemad ettevõtjad pärit ja kus nad samas koolis käies tutvusid.
Kogeri ja Sumbergi ühine ettevõtjatee läks pärast ehitusfirma müüki lahku ja on seejärel kulgenud kummalgi ise suunas. Sumbergi jaoks oli 1990. aastate lõpu ja 2000. aastate alguse sündmustest ehitusfirmast lahkumisest märksa suurema mõjuga Reval Hotelligrupi norrakatele müük, mis tõi ühtlasi kaasa ühe eluetapi lõpu. „Tol hetkel, kui ma sealt lahkusin, ei teadnud ma päris täpselt, mis edasi saab,” tõdeb Sumberg.
Ent ta tundis, et tahab edaspidigi jätkata just hotelliäris. „Siis sai otsast, nullist uuesti alustatud,” ütleb Sumberg. Ta alustas oksjonile pandud Kolme Õe hotelli ostust, 2002.–2003. aastal ta renoveeris selle põhjalikult ja kujundas viietärnihotelliks. „Sealt ma sain ka selle kogemuse, mida tähendab 23 toaga butiikhotelli arendamine ja pidamine,” märgib ta.
Maja oli tema omanduses kaheksa aastat, kuni ta müüs oma osaluse 2009. aastal Hollandi rõivaärimehele Johannes Hendrikus Wientjesile. Kolme Õe hotelli korrastamise kõrval tekkisid uued äripartnerid, kel oli huvi teha veel midagi. Seepärast hakati üles ehitama praegust Legend Hotelsi (Legend H & S OÜ) hotelligruppi. Alustati Saaremaal spaahotelli Georg Ots rajamist.
„Kuna Eesti inimesel polnud harjumust sanatooriumis käia, ei olnud ka pangal usku meid finantseerida – keegi ei uskunud, et eestlane tahab ja suudab spaahotellis käia,” sõnab Sumberg. Ent Georg Otsa spaahotellile järgnes kiiresti hulk teisi samalaadseid üle Eesti.
Enne majanduskriisi lisandus Legend Hotelsi hotelliketti 2005. aastal Riia Alberti hotell ja 2007. aastal Tallinna vanalinna Telegraafi hotell. Ettevõte otsustas laieneda Poola. Esimene Poola projekt tehti Sopotis Saaremaa Georg Otsa spaahotelli baasil. Hotell avati alles 2012. aastal, sest enne buumi oli ehitus kaks korda kallim kui lõpuks pärast majanduskriisi.
Ent kriis andis tugeva löögi ka Sumbergi hotelliärile. „Käibed kukkusid kahe aasta jooksul umbes poole võrra,” meenutab ta, viidates nii 2008. kui ka 2009. aastale. „Pidi töötajate palku vähendama, inimesi vähendama, kõikvõimalikke investeeringuid edasi lükkama,” räägib hotelliärimees, kes andis toona tööd umbes 300 inimesele. Taastumine ei toimunud üleöö, vaid samm sammu haaval.
Ettevõte oli toona ebatavalises olukorras, kus mitu aastat tegutsetigi negatiivse omakapitaliga. „Kusjuures jooksvaid võlgu meil ei olnud – kõik oli ümberstruktureeritud –, aga omakapital oli ikkagi üsna suures miinuses,” ütleb Sumberg. Aga kuna äriregistrist ei tehtud neile selle kohta ühtegi hoiatust, tuli ettevõte lõpuks 2013. aastaks miinusest välja.
Kes on kes?
Andres Koger (58)
Tarmo Sumberg (57)
Samal ajal arendati juba kaht Poola hotelli, mis avati 2012. aastal Sopotis ja 2013. aastal Varssavis. Kuigi mõlemat on Eesti ajakirjandus armastanud nimetada IKEA hotellideks, ütleb Sumberg, et Rootsi mööblikaubamajaga pole need tegelikult seotud. Need üksnes kuuluvad sama valdusfirma Inter IKEA Holding alla, kes on ka IKEA omanik.
Selle aasta lõpuks peaks Legend Hotels avama Poolas veel kaks hotelli ja ühe Slovakkias. Viimane võimalus tuligi tänu koostööle hotelliketiga Marriott, kes otsis eestlased 2017. aastal ise üles. „Kuna Marriott ei võta opereerimise rolli, siis pakuvad nad meie regiooni sobivad projektid meile,” märgib Sumberg. Praeguseks kuulub Marriotti võrgustikku enamik Legend Hotelsi hotelle, välja arvatud Saaremaa Georg Otsa spaahotell ja Varssavi Soundgardeni hotell.
Sumbergi sõnul annab koostöö Marriottiga neile ligipääsu maailma suurimale turunduskanalile, tänu sellele on ka ettevõtte kohalikud turunduskulud väga väikesed. „Näiteks meile üllatuseks olid meil hotellis Telegraaf eelmisel aastal esikohal ameeriklased. Ma ei tea kuskil mujal Tallinnas sellist trendi,” märgib ta. Mullu suurenes ameeriklaste osakaal vanalinna hotellis lausa 48%-ni.
Kui Sumbergist on viimase 20 aastaga saanud edukas hotelliärimees, siis Kogerile on need aastakümned, iseäranis viimane dekaad visanud teele ette nii suuremaid kui ka väiksemaid takistusi. Kui Sumberg ütleb, et tema ettevõtmistele avaldas 1990. aastate lõpu kriis vähe mõju – ta praktiliselt ei tundnudki seda –, siis Kogeri kogemus oli üsna teistsugune.
FKMS-ist lahkumine ja oma ettevõtte Koger & Partnerid loomine viis ta sisuliselt vihma käest räästa alla. 2006. aastal kirjeldas ta Sakalale, kuidas esimesed kolm kuud vahtis assistendiga kontoris tõtt, sest mitte ühtegi tellimust ei tulnud. Ka raha hakkas otsa saama ja paljud arvasid, et tema päevad ehitusettevõtjana on loetud.
Kuigi ta ei uskunud seda, tunnistas Koger, et öised ärkamised, higimull otsa ees, on tal sellest ajast meeles küll. Lõpuks päästis ta uue ettevõtte, kütusefirma Shell, mis arvas, et tegu on sellesama endale 1990. aastatel nime teinud ehitusfirmaga Koger & Sumberg ja tellis ettevõttelt bensiinijaama ehituse. Seejärel hakkas teisigi tellimusi tulema ja 2003. aastaks saavutati stabiilne jalgealune.
Kuigi 2006. aastal kiitis Koger, et ettevõtet ootavad kiired kasvuaastad – tolleks ajaks oli jõutud ka Läti tütarfirma asutamiseni ja Bulgaaria ehitusprojektideni –, andis paar aastat hiljem järgnenud majanduskriis ettevõttele tugeva löögi. 2009. aastal sattus Koger & Partnerid raskustesse ja 2011. aastal kinnitas kohus ettevõtte saneerimiskava, mida siiski ei järgitud.
Kuigi 2010. aastal muutis Koger ettevõtte nime Koger Projektijuhtimise AS-iks, andis ta 2013. aastal sisse pankrotiavalduse, mille kohus sama aasta kevadel välja kuulutas. Sama juhtus OÜ-ga Koger Kinnisvara, millel jäi võlausaldajate ees üles 12 miljoni euro eest kohustusi. Kuna ehitusärimees oli isikliku varaga Koger Projektijuhtimise AS-i käendanud, ähvardas teda ennastki 2013. aastal eraisiku pankrot.
Ettevõtte allakäigu alguseks pidas Koger asjaolu, et 2009. aastal loobusid pangad talle ja teistele ehitusfirmadele pikaajalist laenu andmast, mistõttu takerdus firma laenudesse ja käendustesse. Otsus ehitusäri lõpetada küpses tema sõnul kaks-kolm aastat. „Nüüd võin kõigile soovitada, et kui miski on lõppemas, siis tuleb see venitamata lõpetada,” tõdes ehitusärimees 2013. aasta lõpus Ärilehe intervjuus.
Järgmisena hakkas Koger ajama puitmajaäri. 2013. aastal asutatud Timo Houses OÜ väljavaated olid veel eelmise aasta kevadel väga head. 2018. aasta majandusaruandega deklareeriti 19,6 miljonit müügitulu ja 1,5 miljonit eurot tegevuskasumit. Käibe kasv oli just viimastel aastatel olnud iseäranis suur: veel 2017. aastal oli ettevõtte müügitulu 9,27 miljonit ja tegevuskahjum 2,12 miljonit eurot.
Ent selline olukorra kujutamine oli petlik, juba sügiseks oli Kogeri optimism asendunud pessimismiga. Kui septembris lootis ta ettevõtte päästa saneerimisega, anti juba novembris sisse pankrotiavaldus, sest võlausaldajatega ei jõutud saneerimises kokkuleppele. Äripäeva andmetel jäid töötajad sellega ilma kahe kuu palgast ja ettevõte koondas 56 töötajat. Kohus kuulutas ettevõtte pankroti välja eelmise aasta viimasel päeval.
Koger põhjendas sammu ettevõtte peamise ekspordituru Rootsi otsusega külmutada elamumajanduse toetuspaketid. Ettevõtte tegevusele avaldas negatiivset mõju ka ebasoodne Rootsi krooni kurss. Võlausaldajatele, kellest suuremad on nii Coop Pank kui ka Ekspress Grupi omaniku Hans H. Luige firma HHL Rühm OÜ, jäädi võlgu kaheksa miljonit eurot.
Mullu detsembri alguses tõdes endine ehitusärimees Postimehele, et nägi vigu ka ettevõtte ärimudelis. „Kindlasti mõtlen veel aastaid, mida ja millal oleks võinud teisiti teha,” sõnas Koger. Ta märkis, et ei kavatse moodulmajade tootmisega enam edasi tegeleda. „Eks ma salamisi loodan, et suudan kunagi end veel kord ettevõtjana tõestada.”
Eesti Päevaleht püüdis seda artiklit tehes Andres Kogeriga kontakti saada, aga see ei õnnestunud korduvatest katsetest hoolimata. Temaga pole viimase poole aasta jooksul eriti suhelnud ka Timo Housesi pankrotihaldur Veli Kraavi, kelle kinnitusel on ettevõtte pankrotimenetlus praegu pooleli.
„Praegu ei olene temast ka siin eriti midagi. Kui me jõuame oma revisjoni ja selliste asjadega lõpuni, siis läheb teda rohkem tarvis,” tõdeb Kraavi. Vahepealne koroonaviiruse puhang tõmbas tema kinnitusel ka Timo Housesi pankrotimenetluses tuure maha. „Mõned üksikud kohtuprotsessid käivad ja nõuete kaitsmine on siin suvel tulemas.” Viimati mainitu peaks toimuma juulis.
Praegu käiva kohtuprotsessi käigus loodab pankrotihaldur võlausaldajate nõuete katteks menetlusse raha tagasi võita. „Sajaprotsendilisi asju elus ei ole, aga ma loodan, et mul õnnestub üks kinnistu sinna tagasi tuua ja seda realiseerides laekub raha. See on see generaalplaan,” märgib Kraavi. Ent ta tõdeb, et tõenäoliselt kataks see võlausaldajate nõuetest kõigest paarkümmend protsenti.
„Me tahame selles asjas teha üsna põhjaliku revisjoni – natuke kontrollida, mis on seal väljaspool Eestit toimunud,” lausub Kraavi.
Sumberg kasutab koroonakriisi tagajärgedega võideldes kümne aasta taguseid õppetunde
Tarmo Sumbergi sõnul püüab Legend Hotelsi hotelligrupp koroonakriisist välja tulla hea aja jooksul kogutud reservidega, mida seni on hoitud investeeringute ja arendustegevuse tarbeks. Kauaks neist piisab, ei oska ta ennustada.
Märtsi alguses oli nii Eestis kui ka väljaspool tegutsev Legend Hotelsi hotellikett veel väga heas seisus. „Me oleme viimastel aastatel saanud korralikke tulemusi, oleme teeninud kasumit ja selle peamiselt ka alles hoidnud,” ütleb OÜ Legend H&S suuromanik ja nõukogu esimees Tarmo Sumberg.
Sellest annab tunnistust ettevõtte 2018. aasta konsolideeritud majandusaruanne, mille järgi teenis toona veel seitsme tütarettevõttega hotelligrupp üle 21,1 miljoni euro. Sellesse andsid ennekõike oma osa kiire kasvuga Poola ja Läti hotellid.
„Eks nüüd ongi olukord, kus meil läheb ettevõtte elushoidmiseks vaja neid reserve, mis me peamiselt kogusime laienemiseks ja arendusteks,” tõdeb Sumberg. Tema sõnul on see olnud ka üks 2009. aasta kriisi õppetunde, sest siis ei olnud ettevõttel üldse reserve, mis oleksid võimaldanud raske aja kergemini üle elada.
Praegu oleneb palju ka sellest, kui pikaks ja sügavaks koroonapandeemiast põhjustatud kriis hotelli- ja restoraniäris kujuneb. „Praegu ei taju üldse, milliseks see taastumine võib kujuneda. Sellist kogemust pole varem olnud,” tõdeb Sumberg.
Juuni alguses taas uksed avanud ja viimasel paari aastal tänu koostööle Marriottiga tugevalt Ameerika turistidest sõltuma hakanud Telegraafi hotelli esimesed suvehooaja külastajaid olid hoopis naaberriikidest Lätist ja Leedust.
Eriolukorra ajal sulges Legend Hotels oma hotellid peaaegu täielikult, sest nende tühjana lahti hoidmine olnuks palju kulukam. „Meil tegelikult läheb tegevus kasumlikuks alles siis, kui täituvus on 50% või rohkem,” põhjendab Sumberg. Ühtlasi kärbiti töötajate palku ja osalt ka koondati.
„Nende hotellide puhul, mis on spaahotellid ja kohaliku turu suunitlusega, on meil praegu lootust rohkem. Nende puhul, mis on linnahotellid või suunatud rahvusvahelisele kliendile, on küsimus, millal see [olukord] taastub, suurem,” märgib ta."
"09.04.2021, 21:31",arvamus,https://epl.delfi.ee/artikkel/93091839/nadal-kommentaariumis-kes-ja-miks-peaks-valima-isamaa-parempoolseid,"NÄDAL KOMMENTAARIUMIS | ""Kes ja miks peaks valima Isamaa Parempoolseid?""","Esmaspäev, 5.04
Venelaste Gamalei-nimelise instituudi loodud vaktsiinis Sputnik-V on nähtud Eestis mõnede poolt lunastust ja väljapääsu vaktsiinipuudusele, teised ootavad seda nagu valget laeva kuna vene riigikanalites kinnitatakse, et lääne kraam on mürk ja vene oma -nagu alati- ei oma maailmas analooge. Seevastu riigikogu liige Eerik-Niiles Kross on mitmel korral võtnud sõna ja leidnud, et Sputnikul on eelkõige propagandaväärtus. Ka nädala algul ilmus Krossilt vastav artikkel. Kuid kommentaariumis oli nii neid, kes ootavad valget laeva ja neid, kes Krossiga päri olid.
obama-mama:
„Kross liialdab. Teada olevalt on venelaste vaktsiin efektiivne ja iseenesest on selle välja töötamine tohutu saavutus riigi jaoks kust 1980ndate lõpust ajud „minema jooksnud”. Kuid tõsi on see, et neil pole ka vastavat võimekust nagu on Pfizeril ja teistel ravimitootjatel toota vaktsiini piisaval arvul. Selles mõttes ei saa aru kust on meie mõned „arvamusliidrid” endale pähe võtnud, et Venemaal seisab hulk vaktsiini ladudes lihtsalt jõude, millega saaks Eesti ära süstida. See kuulub ikka täieliku muinasjutu valda ja näitab, et lisaks vaktsiinile läheb Eestis hädasti tarvis ka suuremal hulgal tarku inimesi.”
Meditsiini poliitiline juhtimine:
„On jõudnud ennenägematule kõrgusele. Pigem surm, kui ideoloogilise vaenlase vaktsiin. Ka veel järelejäänud vaenlase ehitatud raudteed ja maanteed tuleks üles võtta, et need meie jalgu ei rüvetaks.”
keegi teine:
„Võite ju suhtuda Eerik- Niiles Krossi kuidas tahate, aga ega see tema juttu valeks ei muuda, vaatamata kisale ja lubadustele terve maailm Sputnik V-ga ära vaktsineerida on tõsiasi see, et vaatamata sellele, et Venes alustati massvaktsineerimisega mitu kuud varem kui Euroopas on suudetud vähemalt esimese doosiga vaktsineerida 5,14 % rahvastikust, Eestis näiteks on see number 16,81 % ja UK-s 46,25%.”
Teisipäev, 6.04
Koroonaga seoses on kitsas käes paljudel, välja arvatud maski ja desoaine tootjatel ning boltidel-woltidel. Hädas on ka kodumaised filmitegijad, kes kardavad, et seoses pandeemia ja sellega kaasneva sentide lugemisega lähevad kaotsi inimesed, kes vajalikku oskusteavet Eestis kannavad. Eesti filmi instituudi juht Edith Sepp tuletas teisipäeval arvamusportaalis meelde, et vaatamata kõigele läheb eesti filmi tarvis eelkõige tulevastele põlvedele. Kommentaariumis leidus erinevaid arvamusi sellel teemal.
Paramon Afanassiev:
„Kommentaariumis kostab tavapärast parastamist a la „professorid lukkseppadeks ja juristid kartulit panema”, aga mõelge korraks. Nõudlus eestikeelse kino järgi kahtlemata eksisteerib, aastas teeb 4-5 Eestis toodetud filmi võrreldava tulemuse Hollywoodi omadega. Jah, tase pole see, mis ingliskeelsetes maades, aga mõelge tagasi 1990ndatesse. Siis olid raadiod täis ingliskeelset muusikat, aga rahvas tahtis ikka ka eestikeelset muusikat. Sellest sündis raadio Elmar, mis oli alguses vaid eestikeelne. Sama on filmiga: eestlane tahab lisaks välismaa tegijatele siiski näha ka eesti omasid. Selle tõttu ei maksaks kergekäeliselt suhtuda sellesse, mida räägivad filmiinimesed.”
vanaisa:
„Eesti kunst on muutunud ""elitaarseks"" siseringi hobiks - ise teeme ise kiidame - aga raha küsivad olenemata kas nende ""toodang"" maksjaid kõnetab. Turumajanduse pahupidiversioon, toodetakse midagi mille järele tegelikult vajadus on olematu, seegi on piinlik haltuura.”
hm:
„Peamine takistus on ikka need inimesed ise, kes filme teevad... see kaugusesse vaatav sügav pilk ja udu metsakohal ei müü muus maailmas ja ei huvita ka peale tegijate endi meie endagi publikutki. Ideed on head, teostus professionaalne, näitlejad kannavad ka üldjuhul oma rolli, kuids siis käkitakse ära, püütakse olla suured kunstnikud ja demoda oma sügavat hingelaadi, (mis igasuguse austuse juures tegelikult puudub neis enamikes),püütakse olla ja näida .... Seriaal PANK on hea näide, kuidas käkkida hea idee ja raisata palju raha ning saada tulemus, mis läheb korda ainult filmitegijale ja tema sõpruskonnale. Õnneks on ka häid näiteid Tõde ja Õigus on tõesti parim film üle pika aja, mis pole ära rikutud oma võlts sügavamõttelisusega, vaid ongi sügav ja hingeminev ilma ülepakutud stseenideta ja veiderdamiseta.”
Kolmapäev, 7.04
Vaktsineerimise kulg on viimastel nädalatel ja kuudel olnud Eesti üks põhiuudis, mida väga paljud jälgivad. EPL-i ajakirjanik Vahur Koorits kirjutas, et kui vanemad inimesed vaktsiini ei soovi tuleks see võimalus anda noorematele ning vaktsiinivastased pole lapsed, keda lõputult vaja ümber veenda. Kommentaariumis leidus selle kohta erinevaid arvamusi.
Dvdvdva:
„See jutt on väga õige. Meil on täiega ära unustatud kodanike vastutus ja kogu nutulaul käib kodanike õiguste ja riigi kohustuste ümber. Ja sama jura käib halva kommunikatsiooni ümber. Aga seda kommunikatsiooni on juba oksendamiseni palju. Ja ärge unustage, et vastutustundetute lollide hulk on konstantne.”
pedro:
„Väga lihtne. Keeldud vaktsineerimisest, siis esita avaldus, koos mingi enam-vähem põhjendusega. Kõlbab ka „ei taha”, „tahan sputnikut” või viide lamedale maale. Keda see peaks üldse huvitama kas see või see isik ei taha vaktsiini. Vägisi keegi süstalt sulle tagumikku lööma ei tule.„
punakeebimees:
„Riik peab antud küsimuses käituma nagu valgustatud despoot. Sest normaalses olukorras olev riik on vahend üldise heaolu säilitamiseks. Näiteks kaitsevägi on see, mida kogu ühiskond vajab, kuid igal ajahetkel ei pruugi konkreetsel inimesel seda vaja minna. Riik kogub kõigilt makse, et säilitada institutsioon, mis on kõigile vajalik üldiselt, kuid pole eriti vajalik kellelegi.
Vaktsineerimisega on sama olukord: seda on vaja kõigile, kuid kõik tahavad seda vältida. Riigi ülesanne on tagada selle vajaduse rahuldamine. Kuidas seda tehniliselt teostada, on spetsialistide küsimus. Kusagil ei aktsepteerita vaktsineerimata lapsi lasteaedades ega koolides, kusagil kehtestatakse tööandjate poolt sanktsioonid, kusagil ei lasta üle piiri. Kes on valmis sellega leppima koligu parem kõik ühte asulasse ja nakatagu seal üksteist nii palju kui soovivad ja arvestagu ka riskiga, et ilma vaktsiinita võivad nad populatsioonist kaduda.”
Neljapäev, 8.04
Nädal tõi ka uusi teateid erakonna Isamaa sisetülidest. Erakonna Parempoolsete blokk sai enda selja taha arvestatavad sponsorid ja neljapäeval ilmus EPL-is nende visioon, kuidas kunagi 1990ndatel väga olulist rolli mänginud erakond mudast välja tõmmata. Oli neid, kes selle arengu peale kommentaariumis aplodeerisid ja neid, kes hüüdsid needusi.
esimees siider:
„See kõik on juba kunagi nagu olnud kui aastal 1994 Isamaast eraldusid parempoolsed, kes 1995 ka riigikokku said. Edasi küll läks nii, et parempoolsetest said hoopis vasakpoolsed kui nad liitusid sotsiaaldemokraatide eelkäija Mõõdukate erakonnaga. Muidugi olid toona põhjused teised ja see, et praegused parempoolsed sellise nime võtsid näitab, et nad ei orienteeru absoluutselt oma erakonna taustas. Kokkusattumus on ka see, et praegused Isamaa krüptoekreiidid ajavad praeguseid parempoolseid Eesti 200 manu, millel tänu nende esimehele, kes praktiliselt ainsana kogu aeg sõna võtab ja erakonna agendat vormib, on pigem pahempoolne taust.
Isamaale on raske midagi soovitada. Praegusel kujul pole seda erakonda kellelige vaja peale erakonna juhtide ja funktsionäridele, kelle jaoks see on töö ja sissetulek. Vaevalt, et EKRE inimesed doktor Vahtre jt. tuleku üle EKRE-sse oleksid õnnelikud, sest see ohustaks nende sooje kohti, kuhu on viimastel aastatel varem töötud kunstnikud, lauljad, ajaloolased jne end murdnud. Ka praegustel parempoolsetel oleks raske end heale kohale saada Reformierakonnas, samas kui nad läheksid valimistele, siis küsimus oleks endine- kes neid ja milleks valima peaks?”
vanaisa:
„""Isamaa"" on kaubamärk millega mingi punt püüab soojale kohale pääseda, keegi ikka ju kampa kutsub. Seni on ju õnnestunud. Eks see eelmine pereheitmine sellepärast toimuski, et kohti oli vähem kui soovijaid. Maailmavaade on sellel seltskonnal olematu, kuigi Seedri juhtimisel ehk midagi oli tekkimas.”
Rainer:
„Kui kunagi sai Isamaast lugu peetud ja Isamaa oli ainus alternatiiv Reformile,siis tänaseks päevaks on osutunud Seederi juhtimisel täiesti mõtetuks erakonnaks,kes sama hull kui Eesti200 ja peaaegu sama hull kui ekre...On tulnud uudis,et tahetakse proovida lükata suurkogu edasi aasta edasi lükata,mis aga tähendaks,et Seeder saaks hävitada oma erakonda veel kauem. Jõudu parempoolsetele igal juhul.Ja kui isegi tuleb suurkogu aasta edasi lükata,siis Seeder tuleb igal juhul välja vahetada muidi täitub üleeelmine suvi Helme ütlus,et neelame Isamaa alla.
Reede, 9.04
Ei ole enam Eesti kahjuks lurichite ja hackenschmidtide maa. Uudiste asemel eesti sportlaste edust tuleb viimasel hoopis teateid skandaalidest ja omavahelisest kisklemisest Ning ka tulemused pole kiita. Sel nädalal sai jätku maadleja Heiki Nabi dopinguskandaal. B-proov oli positiivne kuid Nabi ja ta esindajad lubavad võite arbitraažis. Spordisõpradel sellesse kommentaaride põhjal usku olema ei näi.
tõnis ervin:
„No see pole enam sport, mida tehakse kohtusaalis. Ma ei saa aru kuidas saab isegi veel peale seda kui arbitraažis isegi õigus saadakse nina püsti ringi käia. Sport on see, mis on võistlusareenil, mitte pissiproovide vahetamine ja nende tulemuste silumine advokaatide poolt.”
Jälle vassivad:
„Tippsportlase ""juhuslik saastumine dopinguainega"" on sama nutikas väide, kui kloostri nunna juhuslik rasestumine.”
Dude:
„Täielikult pettunud tüübist ja selline rünnakuline lähenemine antidopingu suunas kinnitab ainult, et pole puhas. Kui ole puhas ja aus, siis pole põhjust rünnata. Liigub sinna Veerpalude seltskonda. Kurb, väga kurb lugu.”
Tips:
„Ma väga lootsin, et Nabi on puhas/inimlik eksitus, ja soovisin talle kõige paremat. Siis tuli mitu meelega valesti esitatud kui mitte jaburat fakti - et üliväike kogus saab olla ainult! väline saaste, nii üliväikesest doosist pole kasu ja muu vereproov ju puhas (jääknäht, sõbrad!!!) ja septembriproov puhas ja saadaks laborisse aprillikuu juuksekarva, et tõestada okt-nov-dets süütust. Ajab vihale, et inimesi peeti lollideks. Oleks asjalikult rääkinud, usuks või püüaks uskuda. Aga lollitamist ei andesta.”"
"07.02.2019, 00:06",uudised,https://epl.delfi.ee/artikkel/85251447/vaiksemad-haiglad-jagavad-ikka-homoopaatilist-beebiraamatut,Väiksemad haiglad jagavad ikka homöopaatilist beebiraamatut,"25. jaanuaril kirjutas Eesti Päevaleht, et Eesti haiglates jagatakse rasedatele homöopaatide koostatud beebiraamatut, kus näiteks rasedusaegsete iiveldushoogude põhjuseks nimetati ämma vastuseisu lapse saamisele. Rakvere ja Järvamaa haigla otsustasid raamatute andmise lõpetada, Läänemaa haigla pakub neid edasi.
Järvamaa haigla vanemämmaemand Aiki Mäekivi ütles, et nad panid raamatud kõrvale, kuid on nüüd olukorras, kus neil ei ole rasedatele mingeid trükiseid jagada. „Vivian Arusaar [Ida-Tallinna keskhaigla ämmaemandusjuht – toim] ütles ilusti, et suuremates haiglates on palju ämmaemandaid, kes jõuavad ise materjale toota, väiksemates haiglates on see raskem,” sõnas Mäekivi. Tema arvates võiks Eesti ämmaemandate ühing välja töötada ühise infomaterjali, mida kõik haiglad üle Eesti saaksid rasedatele jagada.
Ka Rakvere haigla vanemämmaemand Lemme Luik kinnitas, et nad lõpetasid homöopaatiat propageeriva raamatu jagamise ning praegu nad selle asemel teisi trükiseid ei paku.
Läänemaa haigla ämmaemand Tiia Meister ütles, et nad jagavad beebiraamatut edasi, sest selles on peale homöopaatiateabe ka muud infot, mis on naisele vajalik. „Ma olen oma 30-aastase praktika jooksul näinud, et kui naised ei ole üldse seda raamatut lahti võtnud, siis nad võivad ikka mõne koha pealt üsna tumbad olla,” tähendas Meister. Ta kinnitas samal ajal, et ei propageeri homöopaatiat, aga ei pea ka probleemiks, kui üks peatükk raamatus seda teeb. „Enamik naisi võtab selle raamatu sisu normaalselt, terve mõistusega vastu,” põhjendas Meister. „Ma olen 30 aasta jooksul näinud ainult mõnda üksikut homöopaatia tõsimeelset austajat.” Meister lisas, et internetifoorumitest võib leida palju hullemat infot, mida esimest korda last ootavad naised vahel uskuma jäävad.
Hiiumaa ja Kuressaare haiglas töötav günekoloog Ena Volmer ütles, et nad ei jaga rasedatele kõnealust beebiraamatut, vaid teoseid „Rasedus. Sünnitus. Vastsündinu” ning „Isa ja beebi”.
Terviseameti meedianõuniku Eike Kingsepa sõnul valivad haiglad teabekirjanduse ise. „Kas, millisel määral ja tingimustel haiglad materjale annavad, tuleb neil omavahel kokku leppida,” ütles Kingsepp. Ta lisas, et terviseamet soovitab haiglates jagada ainult tõenduspõhist kirjandust. „Siinkohal oleme alati valmis haiglaid kirjanduse valikul nõustama.”
Sotsiaalministeeriumi tervishoiuvõrgu juhi Heli Paluste sõnul eeldab ministeerium, et kõik haiglates jagatavad materjalid toetuvad tõenduspõhisele meditsiinile. „Tervishoiuasutusel pole keelatud jagada enda koostatud materjale. Ministeerium ei tee jagatud trükiste üle järelevalvet,” sõnas Paluste. „Usaldame oma tervishoiuasutusi ega tee üksikjuhtumist üldistavaid järeldusi.”"
"27.05.2017, 00:05",lp,https://epl.delfi.ee/artikkel/78353170/keel-ei-ole-suudi,Keel ei ole süüdi,"„Kui see üksteisemõistmisele ja maailmarahule kaasa aitaks, võiksime laulda lauluväljakul igas maailma keeles ühe laulu,” kommenteerib laulupeole venekeelse laulu lubamise mõtet koorijuht Aarne Saluveer (loe lk 12). Laulupeol muukeelse laulu esitamist ei tohiks välistada ja see poleks mingil juhul pühaduseteotus. Me ei oleks seda esitades ju vähem eestlased. Miks mitte laulda laulukaare all mõni vahva laul vene keeles? Meil kõigil, kes me 1980. aastatel koolis ja koorilaulus käisime, on toona tüütuseni korratud venekeelsed laulud siiani peas. Jah, enamik neist olid ideoloogiast läbi imbunud ja tobedate sõnadega, aga praegu oleme oma valikutes vabad. Seltskondades lauldakse praegugi heal meelel venekeelseid laule, mis puudutavad hinge ja kõnetavad. Vene tantse kõlbab tantsupeol tantsida küll ja meie orkestrid mängivad suurima heameelega vene heliloojate sümfoonilist muusikat.
Vene keeles laulma õppimine aitaks keelele lähemale ka praeguseid eesti noori, kes ei suuda selles keeles enamasti teedki küsida. Keel ei ole süüdi minevikukannatustes ega propagandas. Üks muukeelne laul ei pisenda sugugi meie püha peo õilsat sõnumit ega ilusaid traditsioone."
"03.05.2019, 00:05",sport,https://epl.delfi.ee/artikkel/86086575/kas-utoopiline-programm-sport-kooli-on-realistlik-soorumaa-peab-olema-lapsed-tuleb-liikuma-panna,Kas utoopiline programm „Sport kooli” on realistlik? Sõõrumaa: „Peab olema. Lapsed tuleb liikuma panna!”,"EOK president Urmas Sõõrumaa tahab korraldada suurejoonelise revolutsiooni: viia spordi kooli ja panna lapsed rohkem trenni tegema. Peale senise kahe kehalise kasvatuse tunni tehtaks kohustuslikus korras valikainena kuni kolm treeningut nädalas pluss nädalalõpu liikumine. See annaks kokku rahvusvahelise terviseorganisatsiooni WHO soovitatud minimaalse vajaliku liikumiskoormuse: seitse tundi nädalas. Plaan on suurejooneline ja vaevalt keegi sellele vastu seisab – Eesti tulevaste põlvede tervis pole kompromisside tegemise koht –, ent kuidas see ellu viia? Vaat see on miljardi euro küsimus.
„Meil ei ole teist võimalust, tänapäeva lapsed tuleb liikuma panna,” kinnitas Sõõrumaa. „Mõistagi ei juhtu midagi ühekorraga, alustada tuleks pilootprojektidest ja sport võiks kõigis koolides olla 2035. aastal.”
Sõõrumaa pani pahaks, kui siinkirjutaja koos Jüri gümnaasiumi spordijuhi Üllar Kerdega tema suurprojektile „Sport kooli” praktikute vaatevinklist vee peale tõmbas. Sestap kutsus ta ajakirjaniku kohvile – mitte ülekantud tähenduses, vaid et oma ettekujutust tõesti kohvitassi taga selgitada.
Kohtusime pisut pärast keskpäeva Kalevi spordihallis. Paik oli valitud teadlikult: teel halli kohvikusse tuli mööduda korvpalliväljakutest, kus haigutas tühjus. Seepeale esitas Sõõrumaa postulaadi number kolm, miks tuleks ellu viia projekt „Sport kooli”, kus lapsed teeksid trennid – kaks-kolm korda nädalas à 1,5 tundi – ära koolipäeva jooksul.
Enne postulaatide esitamist vestis Sõõrumaa pisut eeljuttu. „Eesti olümpiakomiteel on kõige tippspordi kõrval eesmärk laiendada spordi- ja liikumisharrastust kogu rahva seas ning suurendada spordiliikumise tervistatavat, sotsiaalset ja majanduslikku rolli,” alustas ta. „Minu soov on suurendada aktiivselt liikuvate inimeste arvu Eestis kolm korda. Meil liigub piisavalt 10%, Rootsis ja Norras 30–40% rahvast. Kusjuures liikumine ja tervelt elatud eluaastad on omavahel otseses seoses.”
Oot-oot, aasta tagasi kuulutas kultuuriministeerium, et suisa 54% eestimaalasi tegeleb regulaarselt spordiga.
Sõõrumaa: „See arv pole päris õige, vaatame näitena ainult koolis käivaid lapsi. Toon omapoolse näite: pearaha maksmise statistika järgi käivad pooled Eesti lapsed trennis, samas teise uuringu järgi liigub vaid 16% lapsi piisavalt. Järelikult praegune laste spordi rahastussüsteem ei toimi ja ka pearahasüsteem on oma aja ära elanud. Klubid korjavad sügiseti grupid täis, et laekuks pearaha, aga tegelikult soovivad tegeleda vaid viiendikuga lastest, kes on andekad ja tahavad tõsiselt sporti teha. Ülejäänutel on erinevad põhjendused: ühel pole õiget suhtumist, teisel eeldusi, kolmandal on kolmas probleem... Ühesõnaga, meie noortespordi rahastussüsteem on samuti aegunud.”
Järgmiseks meenutas Sõõrumaa teada-tuntud fakti, et viimase 27 aastaga on Eesti majandus jõudsalt kasvanud ja elatustase paranenud, kuid eestimaalaste tervis mitte. „Siin tammume paigal või sammume tagasi. Meie eluiga pikeneb, kuid tervis läheb kehvemaks.”
EOK käed MTÜ-na jäävad süsteemi muutmiseks lühikeseks, kuid initsiatiivi saavad nad näidata, tunnistas Sõõrumaa. „Küll aga läheb rahva tervis kõigile – ka mulle – korda ja see ongi põhjus, miks soovin programmi „Sport koolis” ellu viia.”
Postulaat 1. „Võtame eelduseks, et riik saab öelda: koolis peab käima. Matemaatikat peab õppima. Võõrkeelt peab õppima. Ja teist võõrkeelt valikainena peab õppima. Riik saab kooliõpilast kohustada, kuidas ja mida teha, ning pärast kooli nõuda, et ta peab minema kaitseväkke. Pärast seda on riigil väga vähe kodanikult midagi nõuda, teda saab vaid motiveerida, karistada ja talle piiranguid seada.
Seega saab koolis kujundada noorte suhtumist liikumisse ja mõjutada nende tervisekäitumist. Kui riik saab öelda, et matemaatikat peab õppima, siis miks ei saa öelda: õpilane peab hoolitsema oma tervise eest ja liikuma vajaliku arvu tunde nädalas. Saab ju! Koolis on võimalik mõjutada inimese käitumisharjumusi kogu eluks.”
Postulaat 2. „Koolipäevad on äärmiselt ebaefektiivsed. Mõistmatu, miks meie lapsi karistatakse. Nad alustavad päeva kell 8, jõuavad pärast trenni või huviringi koju kell 20–21 ja hakkavad järgmiseks päevaks õppima. Nad võiksid ju jõuda koju kell 17–18, kui kool on läbi ja trenngi tehtud. Igaüks saaks tegeleda pere, sõprade või täiendavate huvialaringide, sealhulgas tippspordiga.”
Postulaat 3. „Avalik sektor on rajanud hulgaliselt monstrume nagu Kalevi spordihall, väga korralik spordi-Meka. Kõrval paistab kergejõustikuhall. Need ja enamik teisi spordikomplekse on esimesel päevapoolel tühjad. Administraator vireleb, kohvikus keegi ei käi. Pärastlõunal algab tunglemine. Spordihooned töötavad äärmiselt ebaefektiivselt, kui hommikul ja ennelõunasel ajal tegevust ei toimu. Väidan, et kui spordihoone oleks kogu päeva hõivatud, muutuks sporditegemine tänu kulude ühtlasemale jaotamisele kõigile vähemalt kolmandiku võrra odavamaks.”
Kõike eelöeldut kokku võttes on Sõõrumaal plaan: õpilased peaksid kaks-kolm korda nädalas kooliskäimise ajast trenni tegema. Kui liita otsa kaks kehalise kasvatuse tundi, saaks vajaliku liikumishulga – seitse tundi nädalas – enam-vähem kokku.
Sõõrumaa tõi näiteks tuttava pere Austraalias, kus lapsed peavad valima suvise ja talvise ala, millega kooliaja jooksul süvendatult tegeletakse. „Poiss valis sõudmise ja ujumise ning kui nende klassi vaatad... Sitked ja lihaselised noormehed.”
Jah, aga Austraalia, Uus-Meremaa ja USA noortesport põhinebki koolidel, millel on väljakud-võimlad-ujulad. Aga meil...
Sõõrumaa sellest tõdemusest ei heitunud, vaid pakkus prooviuuringut. Ta võttis välja Tallinna kesklinna plaani, kuhu olid märgitud seitse kooli ja lähedal asuvad spordibaasid.
„See oleks alustuseks ideaalmudel,” selgitas Sõõrumaa. „Õppekava, olemasolev taristuressurss ja treenerid tuleb kokku viia. Võiks olla nii, et kõigile nende koolide 10–12-aastastele õpilastele toimuks teisipäeval ja neljapäeval ehk ka reedel kella 10–12 valikainena sporditund. Korvpallihuvilised saavad kokku Kalevi spordihallis, ujujad Kalevi ujulas, kergejõustiklased kergejõustikuhallis, koha leiab ka tennisistidele, vehklejatele, võistlustantsijatele... Samuti on hõivatud ka koolide spordirajatised. Spordialasid võiks olla 10–12 või enamgi. Kes on kangekaelselt spordi vastane või kelle tervis ei luba koormust saada, jalutab sel ajal niisama või teeb kepikõndi.”
Pealtnäha tore plaan tõesti, ent skeptikul on hulk küsimusi ja Sõõrumaa vastab neile.
Loomulikult on selle plaani teostamiseks vaja suur hulk uusi treenereid juurde koolitada. Kuid kui paljud praegused treenerid, kes on sunnitud päeval töötama teistes valdkondades, saaksid hommikuti lapsi juhendada, keskenduksid vaid treeneritööle ja teeniksid korralikku töötasu, oleks probleem juba osaliselt lahendatud. Märksõna oleks klubid, kes haldaksid spordibaase ja kellelt koolid ostaksid teenust. Ka klubid peaksid olema asjast huvitatud, sest nende treenerite silme alt käivad läbi kõik piirkonna lapsed, kes on sellest alast huvitatud. Need, kellel on tahtmist ja eeldusi, saab kutsuda juba lisatreeningutele. Kuna koolis oleks lai alade valik, saaks treener, kes näeb, et lapsele sobib mingi muu ala, ta hoopis sinna suunata.
Treener, kes koolitreeninguid teeb, võib olla näiteks nagu parameedik, kel pole arsti kvalifikatsiooni. Ehk piisab neile lühemast õppeperioodist, kui algne kvalifikatsioon on olemas.
Professionaalselt sporti tegevatele lastele tuleb leida võimalusi, et nad saaksid oma treeneri ja oma plaanide järgi harjutada. Nad teeksid lihtsalt tavapärase õhtuse treeningu hommikul ära. Ilmselt on teisigi olukordi, mis nõuavad personaalset lähenemist ja lahenduste otsimist ja leidmist.
Selles poleks midagi imelikku. See, kes tahab õppida süvendatult prantsuse keelt, läheb ikka prantsuse lütseumi või mõnda teise süvaõppega kooli. Tahad tegeleda jalgrattasõiduga, lähedki Pirita kooli, mille lähedal on velotrekk ja rattabaas.
Paaristund trenni teha pakub alati rohkem võimalusi kui praegune 45 minutit liikumisõpetust, isegi kui laps peab 15 minutit teel veetma. Ja mis peamine, treeningud muutuvad kõigile kättesaadavaks olenemata rahakoti paksusest ja kodusest suhtumisest. Kui õpilane saab oma treeningud teha kooli ajal, muutub tema päev lühemaks, ta saabuks koju kell viis-kuus. Muidu tuleks laps kella kolmest koju ja hakkaks pärastlõunal, kui linnas on tipptund, trenni minema. Ja kui veel vanemad teda autoga viivad ja toovad... See on ju ajakulu kõigile ja pealegi ummistatakse liiklust.
Tuleb kõik saalid-hallid-spordibaasid kasutusse võtta ja vajaduse korral neid juurde ehitada. Ega kogu õpilaste mass ju ühel ajal ei harjuta – nad on jaotatud vanuste kaupa eri päevadele ja kellaaegadele.
See on, jah, võrreldes Tallinnaga teine teema, kuid lahendus tuleb igal juhul leida. Selge, et Jüris – ja kõikjal väljaspool suurlinnu – on alade valik kitsam ja kindlasti tuleb sinna baase juurde ehitada, kuid jooksmine, orienteerumine jne spordialad saavad kindlasti olema maapiirkondades kättesaadavamad kui linnakeskkonnas. Ka logistika tuleb paika panna – koolibuss viib trenni ja toob...
Kokku tuleb kutsuda töörühm
„Kui Urmas Sõõruma programmi „Sport kooli” arvud paika paneb, siis pole neil nii suurt jõudu. Arvutused ja eelarve peaksid ära tegema vastavad ametkonnad,” kinnitas Sõõrumaa.
EOK raames tegutseb „Sport kooli” komisjon, kuhu on kaasatud inimesi eri eluvaldkondadest. Kultuuriministeeriumi eestvõttel on kokku kutsutud töörühm, kus on esindatud eri ministeeriumites spordi, hariduse ja tervise eest vastutavad inimesed. Sellelt töörühmalt peaks tulema täpsem programmi käsitlus ja hinnalipikud. Nii on nendesse tegevusprogrammidesse ja rahasummasse kaasatud ka valitsusringkonna kompetents ning neid on lihtsam ellu viia.
Kui töörühm veendub, et Eestit nagu ka Soomet – meie põhjanaabrid on uuringuid teinud – ootab tulevikus tervisekatastroof, siis tuleb ju lahendus leida. Eesmärk parandada Eesti rahva füüsilist ja vaimset tervist on kõigi parteide programmides.”"
"15.10.2019, 14:24",arvamus,https://epl.delfi.ee/artikkel/87756197/georg-mannik-eesti-panga-hoiatusest-inimene-ei-pea-riskima-oma-pensioni-parast-koigega,Georg Männik Eesti Panga hoiatusest: inimene ei pea riskima oma pensioni pärast kõigega,"Kõige lihtsam tõestus eelnevale väitele on asjaolu, et 1994. aastal, mil sotsiaalkindlustusamet töötas välja pensionikogumise põhimõtteid, loovutati kogumispensioni valdkond rahandusministeeriumile väitega, et tegemist ei ole sotsiaalvaldkonnaga. Tegelikult oligi kogumispensioni loomise esmaseks eesmärgiks kapitaliturgude arendamine odava rahaga. Odav raha tähendab seda, et pangad säästetakse raha kogumise kuludest ning kohustusest raha tegelikele omanikele, st inimestele mingit kindlat tootlust tagada.
Võimaluse asemel kohustus
Vallandunud pensionidebatis ei ole vaidlust küsimuses, kas inimesel on õigus kasutada kogumispensionit pensionipõlve kindlustamiseks. See õigus on kõigil, kelle sissetulekud seda võimaldavad. Probleem on selles, et tänase süsteemiga oleme me kujundanud võimalusest kohustuse."
"29.02.2020, 05:00",arvamus,https://epl.delfi.ee/artikkel/89084703/poliitkolumnist-viktoria-ladonskaja-kubits-kaks-last-naise-kohta-peab-muutuma-miinimumnormiks,POLIITKOLUMNIST | Viktoria Ladõnskaja-Kubits: kaks last naise kohta peab muutuma miinimumnormiks,"Esmapilgul olid numbrid ju positiivsed: rahvaarv 1 328 360 ehk 3540 inimese võrra suurem kui aasta tagasi. Paljud arvajad läksid aga kohe kaasa nendest numbritest väljatuleva asjaoluga, et rahvaarvu pööras kasvule positiivne rändesaldo - nimelt saabus 2019. aastal Eestisse elama 5030 inimest rohkem kui siit lahkus. Sellest tekkis omakorda vaidlus sisserände suuruse üle. Mõistagi terav. Nii jäi aga varju üks tunduvalt põhimõttelisem Eesti rahva ohtudest kõnelev detail.
Demograafilise allakäigu spiraal
Ilus algne number võib rääkida tegelikult hoopis tuleviku muredest, kui selle numbri sisse vaadata. Mõned aastat tagasi hakkas poliitilistes koridorides valjult kõlama termin „demograafilise allakäigu spiraal"". Eksperdid, kes võtsid ette eriti sotsiaalvaldkonnaga töötavaid poliitikuid rääkisid otse: sünnitusealiste naiste arv väheneb. Nii oli 2019. aasta alguses 30-34- aastaseid naisi 47437, samas kui 15-19-aastaseid naisi oli vaid 29883. See tähendab, et puht numbrites potentsiaalselt sündivate laste arv väheneb ja annab halva väljavaate tulevikule.
Veel paar aastat tagasi kasutasid eksperdid väljendeid: „oleme demograafilise allakäigu spiraali äärel (!)"". Nüüd tuleme värske statistika juurde ja vaatame sellele uuesti otsa: aastal 2019 sündis Eestis 13 900 last, mis on üle 400 lapse vähem kui aasta varem. Ja see vähenev number esineb koos tõega, et kolmandate laste osakaal kõikidest sündidest on kasvamas. Ehk siis ka tõusev kolmanda lapse saamise tendents ei muuda Eesti iivet positiivseks. Hakkas ilmnema seesama demograafilise allakäigu spiraal. Hoopis sellest räägib tänane statistika.
Eesti rahvuse säilimine
Terminoloogia ütleb meile, et positiivne loomulik iive näitab sündide, negatiivne surmade ülekaalu. Eesti jaoks on nende numbrite jälgimine alati printsipiaalne olnud. Sisuliselt nende numbrite jälgimine on sisse kirjutatud isegi põhiseaduse preambulasse: tagada eesti rahvuse, keele ja kultuuri säilimine läbi aegade. Samas sünnitusealiste naiste arv on viie aasta jooksul järjest vähenenud.
„See number on järgneva paarikümne aasta peale küllaltki hästi ennustatav ning paraku väheneva trendiga. Sündide arv liigub tasapisi allapoole, samal ajal, kui surmade arv kasvab. Rahvastik vananeb ja see tekitab niisugused miinusmärgilised käärid nende kahe numbri vahel, et rahvastikuprognoosid küll ei luba Eestile lähemaks paarikümneks aastaks positiivset iivet isegi siis, kui meie sündimus mõõdukalt suureneb"", tõdes ühes intervjuus eesti rahvastikuteadlane Allan Puur. Ja numbrite järgi hakkabki iive nüüd vähenema, kuni sünnitusikka jõuab sajandi alguses sündinud põlvkond, misjärel on lootust, et loomulik iive muutub taas positiivseks.
Mitte nii optimistliku prognoosi järgi võivad positiivset tendentsi takistada ka ühiskonnas levinud trendid. Kas või näiteks mõtteviis, et algul teen karjääri ja alles siis 40. eluaasta paiku saan lapse. Esimese lapse saamise edasilükkamine ongi väga levinud ja võib põhjustada seda, et esimene laps jääb ka ainukeseks sünnitatud lapseks. Võib-olla mitte nii drastiliselt, aga mõjutab see trend keskmist laste arvu kindlasti.
On vaja eristada kahte olulist numbrit: kui palju sünnitusealised naised keskeltläbi lapsi saavad ja teine, et kui palju neid naisi igal ajahetkel ühiskonnas on. On tõenäoline, et lühemas tulevikus ja ühe-kahe poliitiliste meetmetega rahvastikuprotsessides põhjapanevaid muutusi esile kutsuda on raske - tõdevad eksperdid. Ning peamine: kas üldse peaks?
Kuidas ületada vastuolu?
Just siin seisame me silmitsi väga suure dilemmaga, mida üldjoontes võib kirjeldada fraasiga: „kui palju ja millal täpselt lapsi saada, otsustab inimene ise"". Ja otsustabki. Ja veel see neetud väljend „naine ei ole sünnitusmasin"" ehk siis „mul on õigus mitte sünnitada"". Jah, ka see õigus on täiesti olemas. Lugesin arvamusartikleid, mille sisu oli kokkuvõtlikult see, et „riik ei peaks üldse sekkuma lapsesaamise valdkonda"". Et siis lühidalt, jäägu nagu on?
Minu meelest peaks aga üsna kohe tulema välja meetmetega, mis toetaksid naisi (perekondi) rohkemate laste saamisel. Kahe lapse saamine peaks muutuma miinimumnormiks ja kolme lapse saamine ootuspäraseks. Selleks on vaja eraldi läbi töötada meetmed, mis aitaksid naisi saada lapsi juba 20-ndates eluaastates, aga mitte muidugi nii, et eneseteostuse mõtted peaks peast välja viskama. Kuidas siis siin kokkulepet saavutada - et inimene oleks oma valikutes vaba, aga ka riik püsiks rahvusriigina läbi aegade?
Vastus, nagu paljude muude valdkondadegi puhul peidab ennast tasakaalus. Lihtsustatult ja naiselikult võiks seda sõnastada nii - lapsed on tõesti armastuse viljad - ja see on ka viide turvalisele keskkonnale. Turvalise keskkonna tekitamine on poliitikute rida. Armastus on igaühe eraasi. Ehk siis poliitik peab lähtuma ideest, et tema kaitseb põhiseadust koos selle preambulaga ja töötab välja meetmeid mille abil luuakse keskkond. Ja kui perekonnad on selle keskkonna usku, siis tulevad ka lapsed. Teisisõnu, poliitik ei saa nõuda naistelt/peredelt lapsi, aga ta peab looma ja arendama kõiki tingimusi selleks, et mitte midagi ei segaks perekonna vabu valikuid laste saamisel.
Siit jõuame me järgmisesse faasi - kui poliitikud loovad institutsioone nagu „rahvastikukriisi probleemkomisjon"" või „rahvastikuminister"", siis peavad nad kohe pakkuma ka oma visiooni „demograafilise allakäigu spiraalist"" väljumise võimalustest. Muidu on see eksimine põhiseaduse vastu.
„Poliitkolumnist"" on sari, kus võtavad laupäeviti sõna naispoliitikud."
"15.06.2016, 00:10",sport,https://epl.delfi.ee/artikkel/74814399/ullatus-em-il-ungari-voitis-austriat,Üllatus EM-il: Ungari võitis Austriat,"Austria lõpetas valikgrupi üheksa võidu ja viigiga, Ungari pääses EM-ile play-off’i kaudu, ent eile Bordeaux’s jäi eeldatav autsaider kindlalt peale. 44-aastase eemaloleku järel suurvõistlusele pääsenud Ungari ridades tegi ajalugu Gábor Király – 40-aastasest väravavahist sai EM-finaalturniiride ajaloo vanim mängija. Austria musta päeva tumestas Aleksandar Dragovići punane kaart. EPL"
"24.07.2020, 00:10",lp,https://epl.delfi.ee/artikkel/90490975/lembe-lokk-muusik-kes-kahekumne-aasta-eest-tegi-pariisis-labi-uuestisunni,"Lembe Lokk. Muusik, kes kahekümne aasta eest tegi Pariisis läbi uuestisünni",
"05.01.2017, 00:05",sport,https://epl.delfi.ee/artikkel/76813838/u-18-korvpallurid-tagasid-endale-napi-voiduga-esikoha,U-18 korvpallurid tagasid endale napi võiduga esikoha,"„Eneseusk!” osutas Kristian Kullamäe peapõhjusele, mis tagas turniiril teise võidu ja olenemata tänase kohtumise tulemusest Lätiga ka esikoha. 190 cm pikkuse tagamehe enda mäng käis üles-alla nagu Ameerika mägedel. Juba 11. minutil, kui võõrustajad juhtisid 29 : 21, oli Kullamäe kontol seitse korviga lõppenud söötu. Tema lennutatud pall jõudis järjepanu Matthias Tassile, kes oli selleks ajaks toonud juba 15 punkti. Puhkama mindi Eesti eduseisul 41 : 32.
Teise poolaja alguses tegi Kullamäe süütus olukorras ründevea ning kaitses otsa kolmanda ja neljanda isikliku vea. Pingile istudes kattis ta näo kätega ja elas nurjumist üle. Soomlased viigistasid ja eestlaste peatreener Vaido Rego käsutas hoolealused kaitses kõvemini tööle.
Lõpuheitluseks väljakule naasnud Kullamäe leidis jälle õige mängusoone ja tabas oma esimesed kolm korvi, millel oli võidu sepistamisel otsustav tähtsus. Rünnakukoormat vedanud Tassi arvele jäi vaid ühe möödaviskega 27 punkti.
Turniiri esikoht on käeulatuses ka Eesti U-16 palluritel, kes alistasid Soome 90 : 69.
Mõlemad neidude võistkonnad pidid tunnistama põhjanaabrite kindlat paremust (U-18 võistkond kaotas 45 : 71 ja U-16 koguni 34 : 93)."
"06.03.2020, 00:05",valismaa,https://epl.delfi.ee/artikkel/89136133/afganistani-soda-laheneb-lopule-mida-see-muutis,Afganistani sõda läheneb lõpule. Mida see muutis?,"USA ja Talibani värske kokkulepe näitab, et Donald Trump üritab ligi 19 aastat kestnud sõjale lõppu teha. Kuidas on Afganistan muutnud USA-d ja mismoodi on otsus sõjas osaleda aidanud Eesti diplomaatiat?
Rahvusvahelise kaitseuuringute keskuse juht Sven Sakkov märgib intervjuus, et praegu teenivad Tapal koos eestlastega britid ja taanlased ehk täpselt sama koalitsioon, mis omal ajal Helmandi provintsis. „Võime arvata, et see on juhus, aga ehk on siin ka mingi seaduspära,” ütleb Sakkov. Igal juhul on liitlaste toetamine avanud Eesti diplomaatidele USA-s ja Suurbritannias uksi, mis muidu oleksid meie ees suletud.
Sakkovi sõnul tahavad ameeriklased kindlasti vältida Vietnami stsenaariumi, kus pärast USA toetuse kadumist kukkus kiiresti kokku ka Lõuna-Vietnami valitsus. Mõeldav on ka Iraagi stsenaarium, kus Barack Obama oli pärast sõdurite kiiret väljatoomist lõpuks sunnitud uuesti sõjategevust alustama. „Kui suudetakse tõesti Afganistanist viisakal moel välja tulla, siis oleks see Trumpi jaoks suurejooneline rajatähis,” arvab Sakkov."
"18.03.2019, 00:05",kultuur,https://epl.delfi.ee/artikkel/85624575/ohtlikud-internetisuhted,Ohtlikud internetisuhted,"Kuidas te avastasite virtuaalsuhete teema?Ma ei tundnud sotsiaalmeediamaailma eriti hästi, aga mulle väga meeldis Camille Laurensi romaan, millel film põhineb. Juhtusin seda lugema enne, kui romaan Prantsusmaal ilmus ja väga menukaks sai. Mind köitis idee esitada sotsiaalmeediamaailma selle peategelase kaudu, selle naise kaudu, kes jääb sotsiaalmeediamaailma nii-öelda lõksu.Peategelane ei ole üles kasvanud sotsiaalmeediaga, ta ei tunne end selles maailmas nii koduselt, aga see loob tema jaoks ka mingi põnevuse. Ta vaimustub sellest nagu mõni teismeline, kuigi on haritud ja elukogenud õppejõud. Ma uurisin enne, milliseid filme on sotsiaalmeediateemal varem tehtud ja suurem osa neid näitab veebimaailma kurjana, on õudusžanris ja nende peategelased on teismelised. Mulle meeldis mõte asetada keskmesse hoopis teist tüüpi sotsiaalse tausta ja kogemustega tegelane. Mingis mõttes on „Valekonto” nagu „Ohtlike suhete” teine osa, kuid seda tänapäeva virtuaalsemaks muutuvas maailmas."
"15.02.2021, 20:00",arvamus,https://epl.delfi.ee/artikkel/92568417/marko-mihkelson-laane-ja-venemaa-suhted-on-ajaloolises-madalseisus-aeg-uuendusteks-on-kups,"Marko Mihkelson: Lääne ja Venemaa suhted on ajaloolises madalseisus, aeg uuendusteks on küps","Täna Riigikogus arutlusel oleva avalduse eelnõu algatasid eelmisel nädalal 57 Riigikogu liiget kõigist meie parlamendis esindatud erakondadest, et juhtida tähelepanu Eesti välis- ja julgeolekupoliitika ühele olulisemale teemale – kuidas tagada meie lääneliitlaste ühtsus üha agressiivsemaks muutuva Venemaa naabruses.
Jõud ja repressioonid
Meie avalduses on fookus kahel küsimusel. Need mõlemad, ehk siis Euroopa Liidu ühtse välispoliitika hetkeseis ja Venemaa jõustruktuuride repressiivne käitumine oma kodanike vabaduste allasurumisel, omavad kriitilist tähendust nii Eesti, meie vahetu naabruse, aga laiemalt kogu läänemaailma julgeolekule.
Avalduse koostamise tingisid korraga kaks asjaolu. Esiteks ei saa demokraatlik läänemaailm jääda ükskõikseks Euroopa Nõukogu liikmesriigis, aga Venemaa on selleks juba aastast 1996, kodanikuvabaduste mahasurumise suhtes, milleks kasutatakse süstemaatilist ja laialdast repressiivset jõudu.
Viimaste kuude dramaatilised sündmused said alguse eelmise aasta augustis, kui Venemaa eriteenistused mürgitasid Tomskis opositsioonipoliitiku Aleksei Navalnõi. Tänu lennukipilootidele ja Omski arstidele suudeti Navalnõi elu päästa. Pärast pikka ravikuuri Berliinis naasis Navalnõi läinud kuul kodumaale, kuid vahistati võimude poolt veel enne ametlikku piiriületust.
Navalnõi vahistamine, Euroopa Inimõiguste Kohtu varasemale otsusele vaatamata talle reaalse vangistuse määramine ja uute süüdistuste esitamine kutsusid Venemaal esile spontaansed protestimeeleavaldused paljudes linnades üle riigi. 23. ja 31. jaanuaril toimunud rahumeelsete protestiaktsioonide laialiajamise käigus vahistasid võimud üle 10 000 inimese.
Nende kinnipidamise viis ja vahistatute edasine saatus näitasid, et jõustruktuurid töötasid ühe kindla eesmärgi nimel – hirmutada inimesi loobuma vabatahtlikult Venemaa enda põhiseadusega tagatud kodanikuvabaduste nõudmistest.
Mööndused Venemaale
Euroopa Nõukogu loodi 1949. aastal Teise maailmasõja varemetel, et uute katastroofide vältimiseks kaitsta Euroopas inimõigusi, demokraatiat ja õigusriigi põhimõtteid. Just nende kriteeriumite alusel ja sellekohaseid kohustusi võttes on Euroopa riigid ühinenud demokraatlike väärtuste ja oma kodanike vabaduste kaitseks. Euroopa Nõukogus on täna 47 liikmesriiki, kus elab 820 miljonit inimest.
Kahjuks tehti 1996. aastal Venemaale väga suuri mööndusi Euroopa Nõukogu liikmeks saamisel. Ma juhin tähelepanu, et juba 17. veebruaril 1994 ütles toonane Eesti välisminister ja meie tänane hea kolleeg Jüri Luik siit samast kõnetoolist järgmist: „on lubamatu, et riik, mis pretendeerib Euroopa Nõukogu liikme staatusele ning üritab demokratiseerida oma ühiskonda, rajab oma välispoliitika doktriinile, mille järgi maailm on jagatud tema ja teiste riikide mõjusfäärideks. Selline maailmakäsitus kuulub Teise maailmasõja eelsesse totalitaarriikide aega ja mõtteviisi.“ Seda on oluline meenutada, kui mõelda, et siis ei teadnud maailmas veel mitte keegi, kes on Vladimir Putin või Sergei Lavrov.
Paljud Euroopas lootsid, et Venemaa integreerimine Euroopa Nõukogu õiguskriteeriumitega ja inimõiguste kohtu kaitse aitavad Venemaad tema keerukal teel vaba ja demokraatliku ühiskonna ehitamisel. Kahjuks on hilisemad aastad olnud tunnistajaks vastupidistele arengutele, kus erinevalt Venemaa enda põhiseaduse klauslitele kodanikuvabadustest lugupidamisest on riik taandunud üha enam autoritaarsesse õigusetusesse.
Tšekistlikest repressioonidest alguse saanud ja Tšetšeenia sõdadega jõuliselt taaselustatud võimude karistamatuse sündroom on hävitanud tänaseks need vähesed võrsed, mis tekkisid pärast Nõukogud impeeriumi lagunemist.
Ideoloogiline lõhe
Venemaal tugevnev autoritaarsus on vahetult mõjutanud ka riigi välispoliitika muutumist üha agressiivsemaks ja läänevaenulikumaks, kuigi ilmingud selleks olid olemas juba 1990. aastate alguses. Selle peamiseks põhjuseks on sügav ideoloogiline konflikt demokraatliku maailmaga. On täiesti arusaadav, miks Venemaa võimud on väga närviliselt reageerinud igale demokraatlikule revolutsioonile Gruusias, Ukrainas või Valgevenes, pidades neid lääne luureteenistuste sepitsusteks. Kremlis teatakse hästi, et demokraatia võrsumine neis riikides, mis kunagi olid sunnitud olema Vene impeeriumi koosseisus, sillutab tee autoritaarsuse krahhile ka Venemaal.
Venemaa tuleviku otsustavad Venemaa kodanikud. Pole meie asi öelda, milline on nende valik. Kuid me ei saa ega tohi jääda ükskõikseks, kui Euroopa Nõukogu liikmesriigina on Venemaa järjekindlalt eiranud oma rahvusvahelisi kohustusi oma enda kodanike vabaduste ja õiguste tagamisel. Liiati veel siis, kui sellega on kaasnenud kasvav agressiivsus välispoliitikas ja näiline kõikelubatavus diplomaatias.
Seda sai kõige ehedamal moel tunda Euroopa Liidu välis- ja julgeolekupoliitika kõrge esindaja Josep Borrell, kes hea tahte visiidil Moskvasse pidi taluma diplomaatilist alandust. Ma ei usu, et Borrelli visiit ebaõnnestus üksnes vähese ettevalmistuse või naiivse pettekujutelma tõttu. Jah, Läänes on Venemaad sageli alahinnatud või allutud soovmõtlemisele, kuid Venemaa avalikult nii jõhkrat käitumist poleks ka paljud kogenud diplomaadid osanud ette näha. Borrell varises selle surve all ega suutnud kaitsta iseennast ega ka Euroopa ühiseid huvisid.
Kuid küsimus pole siiski mitte selles, mida Borrell Moskvas tegi või jättis tegemata. Hoopis olulisim küsimus on lääneriikide, sealhulgas Euroopa Liidu poliitika tulemuslikkuses Venemaa agressiivsele välispoliitikale vastuseismisel. See ongi meie tänase avalduse teiseks oluliseks võtmeteguriks.
Venemaa kuhjuvad väärteod
Euroopa Liidu ja Venemaa suhted on hetkel oma ajaloolises madalpunktis. Alates 1993. aastast, mil Maastrichti Lepingu järgselt loodi Euroopa Liidu ühise välis- ja julgeolekupoliitika esimesed struktuurid, pole Brüsseli ja Moskva vahel olnud kunagi nii kriitilist olukorda. Venemaa välisminister Lavrov jõudis paari päeva eest koguni nii kaugele, et ähvardas Euroopa Liiduga suhted katkestada. Sellise retoorika taga on ilmne soov mõjutada Euroopa Liidu liikmesriike loobuma karmimate sanktsioonide kehtestamisest.
Moskva püüab jätta muljet, et nemad on Lääne ülekohtuse surve ja rünnaku all, unustades teadlikult, mis on Euroopa Liidu ja teiste lääneriikide sanktsioonide tegelikeks põhjusteks. Gruusia territooriumi osaline okupeerimine, Krimmi annekteerimine ja agressiooni jätkamine Ida-Ukrainas, aga samuti keemiarelva Novitšok kasutamine 2018. aastal Ühendkuningriigis niinimetatud Skripalide juhtumis, sekkumised lääneriikide valimistesse, küberrünnakud lääneriikide institutsioonide vastu ning agressiivse iseloomuga sõjaväeõppuste pidev korraldamine on kõik ühes pikas ahelas mõjutanud negatiivselt Lääne-Vene suhteid.
Euroopa Liit on jäänud Venemaa agressiivse välispoliitika heidutamisel pigem reageerivaks, lootes nii väiksema valuga mõjutada Moskva käitumist. See on ka loomulik, sest Euroopa Liidu ühtse välispoliitika aluseks on liikmesriikide kokkulepperuum ja tase. Ühine nimetaja on nii paljude ja erinevate riikide ühisosa tekitamise juures paraku alati madalam, kui seda nõuaks välispoliitiline olukord.
Üleskutse
Riigikogu avalduse algatajad on veendunud, et nii Eesti kui ka teiste liikmesriikide huvid globaalsetes sõlmküsimustes on paremini kaitstud, kui Euroopa Liit järgib ühtse välispoliitika kujundamisel tugeva konsensuse põhimõtet ja lähtub ühenduse alustaladeks olevatest demokraatlikest väärtustest.
Eesti Välispoliitika Instituudi direktor Kristi Raik juhib õigustatult tähelepanu, et Euroopa Liidu poliitika Venemaa suunal pole olemuslikult muutunud 1990. aastatest saadik, kui eeldati, et Venemaa on teel demokraatliku õigusriigi suunas.
Kui me soovime, et meie pikaajaline strateegia suhetes Venemaaga võimaldaks ka tegelikkuses konstruktiivse dialoogi kasutamist ja probleemidele lahenduste leidmist, siis peab Euroopa Liidu ühtne välispoliitika sisaldama kõiki neid komponente, mis meid selle eesmärgini ka viiks.
Seetõttu kutsume oma avalduses Euroopa Liidu liikmesriike üles ajakohastama Venemaa-suunalist poliitikat, võttes arvesse viimaste aastate autoritaarsed arengud Venemaal ja tema agressiivsed välispoliitilised suundumused. Seejuures on väga oluline tihe koostöö Ameerika Ühendriikide, Ühendkuningriigi ja teiste demokraatliku läänemaailma riikidega.
Aeg Venemaa-poliitika uuendamiseks on küps."
"07.10.2015, 09:47",valismaa,https://epl.delfi.ee/artikkel/72642629/vene-ohulookidega-suurias-kaasnes-ka-maapealne-runnak,Vene õhulöökidega Süürias kaasnes ka maapealne rünnak,"Süüria inimõiguste vaatluskeskuse teatel panid maapealse rünnaku toime „režiimi väed“. Seda terminit kasutatakse laialdaselt Süüria armee ning sellega liidus olevate kohalike ja välisvõitlejate kohta, vahendab Reuters.
Varem teatas vaatluskeskus, et Vene õhurünnakute intensiivne laine tabas kolmapäeval Hama provintsi ja sellega piirnevaid alasid Idlibi provintsis.
Sihikul olid Kafr Zita, Kafr Nabudahi ja Al-Sayyadi linnad ning Al-Lataminahi küla Hama provintsis ning Khan Shaykhun ja Alhbit Idlibi provintsis, teatas vaatluskeskus."
"05.12.2018, 00:07",uudised,https://epl.delfi.ee/artikkel/84657191/laenuintress-voib-kerkida,Laenuintress võib kerkida,"Laenuintressid võivad järgmise aasta teises pooles hakata tõusma ning tuleva aasta lõpuks jõuda vähemalt nullini, arvavad Eesti pankade juhid. Samal ajal ei hakka intressid kerkima kiiresti. Praegu on kuue kuu Euribor –0,24%, vahendas „Aktuaalne kaamera”.
„Intressimäärad saavad kasvama hakata siis, kui majandus tervikuna on tugevam ja laiapõhjalisem. Aga üldine konsensuslik arvamus on täna see, et me hakkame nägema – Ameerikas USA dollari intressimäärad juba kasvavad mõnda aega – intressimäärade kasvu algust eurotsoonis järgmisel aasta teises pooles,” ütles SEB juhatuse esimees Allan Parik.
Coop Panga juhatuse esimees Margus Rink märkis, et pank ei ennusta järgmise aasta plaanides suurt intressimäärade tõusu. „Võib-olla hakkab euribor jõudma sinna nulli poole, aga mitte plusspoolele.”
LHV Panga juhatuse esimehe Erki Kilu sõnul on väga raske öelda, millal kuue kuu euribor kerkima hakkab. „Kas ta tõuseb aasta pärast, kahe aasta pärast, kolme aasta pärast, aga ühel hetkel ta tõuseb ja kindlasti hakkab siis mõjutama laenumakstete suurusi. Viie aasta pärast võib olla üsna oluline mõju sellel. Turud ütlevad, et euribor peaks järgmise aasta lõpuks jõudma enam-vähem nulli.”
Swedbanki juht Robert Kitt lausus, et intressi võivad mõjutada ka mingid muud majandusvälised tegurid, näiteks kaubandussõjad, mis võivad olukorda üleöö muuta."
"15.11.2018, 00:07",sport,https://epl.delfi.ee/artikkel/84318943/maailma-absoluutne-tipp-ja-kumned-miljonid-televaatajad,Maailma absoluutne tipp ja kümned miljonid televaatajad,"Mehed ja naised libistavad triikrauda meenutavaid kive, nühivad nende ees harjadega intensiivseid liigutusi tehes jääd ning kõige selle taustaks kõlavad tavainimesele arusaamatud hõiked. Eestlaste jaoks ei kuulu kirjeldatud tegevus populaarseimate spordialade hulka. Seda ei saa siiski liigitada ninaga muna veeretamise kategooriasse – curling’us jagatakse olümpiamängude medaleid. Tegemist on tõsiselt võetava spordialaga.
Laupäeval algav EM toob Tallinnase suure hulga inimesi jääkeegli koorekihist. Maailma viiest tugevamast meeskonnast on kohal kolm, naiste esiviisikust koguni neli. Mõistetavatel põhjustel on puudu Kanada ja USA. Telepildi vahendusel nähakse Tallinnas toimuvat võistlust aga ka nendes riikides.
„Tase on väga kõrge ning ka väljaspool Euroopat jälgitakse, kuidas tipud siin toimetavad,” rääkis EM-i peakorraldaja Fred Randver. „Mullu jälgis EM-i teleri vahendusel 24 miljonit inimest. Tänavu on pildi tellinud 14 kanalit.” Tallinnas toimuva EM-i vahendajate hulgas on ka Eurosport ning 11 matši kannab üle ETV.
Ainuüksi Eurospordi ülekanded tõstavad curling’u EM-i leviku poolest samale tasemele murdmaasuusatamise Otepää MK-etapi või mõne aasta eest ERC sarja osavõistluseks olnud Rally Estoniaga. Seejuures on tõenäoline, et sellist kohapeal vaatamise huvi nagu nende võistluste puhul pole oodata. Randveri sõnul oli eilseks müüdud pileteid tuhande külastuskorra jagu. Võistlus on aga ajaliselt pikk, kestes reedest järgmise laupäevani.
„Meie endi seatud piletimüügi eesmärgist oleme täitnud poole,” tunnistas Randver. „Enamik neist on väliskülastused. Teame, et näiteks Šotimaalt tuleb 40-liikmeline fänniseltskond. Lätist ja Soomest tulevad paljud nädalavahetusteks.” Randver lisas, et eestlaste huvi sõltub sellest, kui hästi hakkab meie koondistel minema. Kui tulevad võidud, tõuseb ka huvi.
Eesti meeskond ja naiskond võistlevad EM-il B-grupis. See tähendab, et Tondiraba jäähalli peaväljakule neil asja pole, oma võistlused peetakse keskuse suuruselt teisel areenil. Randveri sõnul toimuvad B-grupi võistlused tihti peaareenilt kümnete kilomeetrite kaugusel asuvates väikestes jäähallides. Seekord on aga kõik kompaktselt koos ning juba eile nägi ka eestlaste võistluspaik välja efektselt ilus – täpselt selline, nagu seni teleülekannetes paistnud.
Tippvõistluse jää peab olema ideaalne. Näiteks Tondiraba jäähalli joomiskõlblik vesi polnud jää valmistamiseks sobiv. Vesi toodi mujalt ning väljak peaks saama ideaalsesse korda.
Eesti naiskond on kahel eelmisel EM-il saanud B-grupi pronksmedalid. Tugevamasse seltskonda tõusevad kaks esimest. Naiskonna kapteni Marie Turmanni sõnul püütakse kodus näidata oma parimat mängu ning tõestada, et ollakse konkurentsis. Meeskonna kapten Harri Lill usub, et tõusta aste kõrgemale on jõukohane mõlemale koondisele.
„Oleme selleks piisavalt heal tasemel,” sõnas ta. „Arvestades meie mängijate väikest hulka, on kvaliteet isegi väga hea. Samas on B-grupi tase väga ühtlane. Seal pole ühtegi meeskonda, kellega võrdluses oleksime kindlad võitjad või kaotajad.”
Eesti koondised ei koosne erinevate võistkondade üksikutest parimatest mängijatest, vaid esindusõiguse eest võideldi võistkondade kaupa. Eriti teravaks läks parima selgitamine naiste hulgas. Turmanni juhitud tiim sai võidu otsustava mängu lisavooru viimase kiviga.
Randveri sõnul kasutatakse koondiste moodustamisel erinevaid variante. „Mõned riigid on demokraatlikumad, mõnes lihtsalt pannakse koondis paika – ostetakse hea treener, kes otsustab. Aga näiteks Rootsis ja Kanadas on nii nagu meilgi, et tiitlivõistlusele läheb see, kes võidab koduse meistritiitli või valikvõistluse,” selgitas ta. „Oluline on võistkonna sisekliima. Kui seltskonnas on neli kaptenit, kellel kõigil oma nägemus, ei saa head asja. Võistkonna liikmed peavad kaptenit toetama, mitte seadma tema otsuseid pidevalt kahtluse alla.”
EM avab uusi uksi
Tallinnas toimuva jääkeegli EM-i eelarve on ligikaudu miljon eurot. Peakorraldaja Fred Randveri sõnul moodustab sellest suure osa telepildi tootmine ning see kulu on rahvusvahelise alaliidu kanda. Eesti peab panustama umbes 350 000 eurot. EM-i korraldamine on laiemas pildis aga kasulik. „See avab uusi uksi nii korraldajatele kui ka mängijatele. Nähakse, et siin võetakse asju suurelt ette ning tullakse ja pannakse õlg alla,” rääkis Randver. „Minu jaoks on sellise ürituse korraldamine väga äge asi!”"
"14.10.2016, 00:10",arileht,https://epl.delfi.ee/artikkel/75911365/ilvese-talule-soodsa-otsuse-tagant-paistavad-presidendi-ja-toonase-eas-i-juhi-head-suhted,Ilvese talule soodsa otsuse tagant paistavad presidendi ja toonase EAS-i juhi head suhted,"Praegune riigikogu kantselei direktor Maria Alajõe oli Ettevõtluse Arendamise Sihtasutuse (EAS) juhatuse liige täpselt 2012. aasta märtsi lõpuni, kui toonane juhatus langetas president Toomas Hendrik Ilvese abikaasale Evelin Ilvesele kuuluva OÜ Ermamaa toetuse tagasimaksmise määra.
Hiljem EAS-is tuli Alajõe 2012. aasta algul välja ettepanekuga, et presidendiprouale kuulunud Ermamaad võiks toetuse tagasimaksmisest säästa, kuigi asutus pole täitnud toetuse tingimusi. Selleks tahtis Alajõe, et majandusministeerium võtaks seisukoha, kas nõude võiks katta riigisisestest vahenditest ehk maksumaksja rahast. Väidetavalt oleks see raha tulnud kunagisest Phare programmist üle jäänud toetusrahast (euroliidu raha, millega aidati endise idabloki riikides turumajandust üles ehitada). Toona MKM-i kantsleri ametis olnud Marika Priske kinnitas Eesti Päevalehele tollast olukorda meenutades, et toetusest räägiti, aga kuna sellistel meetmetel on omad reeglid, jäi see ära. Samuti kinnitas Priske, et nad on Alajõega head sõbrad, ent tema ei proovinud otsust sellepärast kuidagi mõjutada.
Alajõe rõhutas, et otsuse langetamise õiguslikud alused ja kaalutlus tugines tol ajal kehtinud struktuuritoetuse seadusele. „EAS juhatuse 2012. aastal langetatud otsus on põhjaliku motivatsiooniga, mistõttu ei oska ma praegu, ligi viis aastat hiljem, sellele enam midagi lisada.”
Küll aga viitas üks anonüümsust palunud allikas, kuidas ilmselt võis Ärma talu „õige” otsuse ja Alajõe riigikogu kantselei direktoriks saamisel vahel olla otsene seos, „sest Alajõed suruti jõuliselt kantselei juhi kohale ja presidendiga oli ta teatavasti hea tuttav”.

Marika Priske lükkas aga ka selle väite ümber ja nimetas seda alusetuks spekulatsiooniks. „Direktoriks saamisega ei saa siin küll mingit seost olla. Mäletan hästi, et ka minister Juhan Parts ei toetanud erandite tegemist ja seega ka mingi soodsama otsuse tegemist presidendile,” viitas Priske, et Alajõele ei olnud vähemalt MKM-ist mingisugust survestamist. Kantselei juhi valivad riigikogu erakondade esindajad avaliku konkursiga.
Ka tol ajal EAS-i nõukogu esimees olnud Mart Einasto rõhutas, et temal ei ole otsusega mingit seost, sest tol ajal kehtis kord, et nõukogu ei tegelenud üksiknõuete või otsustega. „See valik oli tehtud ammu enne minu nõukokku saamist ja selle põhjus oli see, et nõukogus ei tehtaks „poliitikat”. Vaevalt Maria Alajõe üksi ka konkreetset nõuet otsustas. Aga kas siin taga oli mingit poliitilist survestamist või muid kokkuleppeid, mina ei tea,” ütles Einasto.

EAS-i kommunikatsioonijuht Kadri Kütt kinnitas, et kui aastatel 2004–2006 jagatud toetustest said raha 48 ettevõtet, siis tagasinõudeid esitati neist neljale. Ermamaa oli neist aga ainus, kes ei pidanud raha täies mahus tagasi maksma. Väidetavalt oli teiste puhul tegu rikkumisega, aga Ärma talu puhul „osalise sihtotstarbelise kasutusega”. Samuti ei avalda EAS ülejäänud kolme ettevõtte nimesid põhjendusega, et see seaks nad uuesti halba valgusesse, kuigi tagasimaksed on tehtud.
Selle fondi kaudu on varem toetust saanud paljud praeguseni tegutsevad ettevõtted, sealhulgas hulk spaahotelle (teiste seas Värska sanatoorium, Toila spaa, Fra Mare), aga ka näiteks Niitvälja golfikeskus ja Laitse rallipark.
Kuigi Ärma talu ei ole päevagi turismitaluna tegutsenud, otsustas EAS üleeile avalikustatud otsuses, et 190 000-eurosest turismi arendamise toetusest sobiks tagasi küsida ainult kümnendiku. Talu olevat olnud avatud presidendi külalistele, seega justkui tutvustanud Eestit kui turismisihtkohta.
Otsus tehti tegelikult juba 2012. aastal, kuid selle avalikustamist neli aastat kinni hoidnud EAS põhjendas, et avaldamine oli seotud Ilvese ametiaja lõpuga. Enne ametiaja lõppu ei olnud selge, kas president soovib Ärma talu turismitaluna avada või mitte. Toetuse sihipärast kasutamist põhjendas Ilves 2011. aastal järgmiselt: „Aastatel 2007–2011 on kokku võõrustatud 1056 ametlikku külalist ning umbes 3000 mitteametlikku külalist. Seega leiab toetuse saaja, et on kaasa aidanud Eesti kui turismisihtkoha tutvustamisele.”"
"22.09.2017, 00:06",uudised,https://epl.delfi.ee/artikkel/79579168/herilased-rundasid-nomme-pohikooli-opilasi,Herilased ründasid Nõmme põhikooli õpilasi,"Eile pärastlõunal evakueeriti Tallinna Nõmme põhikooli koolipere, sest hoovis toimunud pildistamise ajal ründasid õpilasi herilased. Mitu õpilast sai nõelata.
„Vana kännu sees on meil herilasepesa juba tükk aega olnud. Täna [neljapäeval] aga toimus hoovis pildistamine ja eks herilased siis müra ja sagimise tõttu ärritusid, mispeale tungisid sealt välja,” kirjeldas olukorda Tallinna Nõmme põhikooli sekretär Epp Aasa.
Ta nentis, et mitu õpilast sai nõelata. „Meie kooli meditsiinitöötaja oli kohal ja vaatas kõik õpilased üle. Igaks juhuks kutsusime ka kiirabi,” ütles Aasa ja kinnitas, et lastega ei juhtunud õnneks midagi hullu.
Herilased jõudsid ka koolimajja ja ohutuse huvides õppetöö selleks päevaks lõpetati. „Kõik õpilased on koju saadetud. Oleme kohale kutsunud spetsialisti, kes koolimajas olevad herilased kahjutuks teeb. Hiljem tuleb ka päästeamet herilasepesa likvideerima,” lausus Aasa. Täna, 22. septembril on koolis tavaline koolipäev."
"12.09.2019, 00:05",arileht,https://epl.delfi.ee/artikkel/87395485/eesti-paevaleht-ja-delfi-rikkusid-head-ajakirjandustava,Eesti Päevaleht ja Delfi rikkusid head ajakirjandustava,"Pressinõukogu arutas Nordica Aviation Group AS-i kaebust Eesti Päevalehes ning Delfis 7. ja 8. aprillil 2019 ilmunud artikli „Nordica ja LOT-i tütarfirma viivitab lennukiremondi arvete maksmisega“ peale ja otsustas, et väljaanded rikkusid head ajakirjandustava.
Artikkel räägib sellest, et Nordica ja LOT-i tütarfirmal Regional Jetil on aegajalt maksmata arveid lennukite hoolduse ja remondiga tegelevale Magnetic MROle.
Nordica Aviation Group AS kaebas Pressinõukogule, et artikli pealkiri on eksitav, sest loos ei kinnita keegi, nagu oleks arvete maksmisega probleeme. Kaebaja ei ole rahul sellega, et kuigi toimetuse kontrolli käigus tuli info ebatõesus välja, avaldas leht loo ikkagi. Samuti leiab kaebaja, et loos on segamini oletused ja uudised ning avaldatud on tõenditega tagamata info.
Eesti Päevaleht vastas Pressinõukogule, et lehele kinnitas Nordica juhatuse liige, et ettevõte võib aeg-ajalt lennukiremondi eest võlgu olla. Seetõttu on lehe väitel ka artikli peakiri õige. Leht märkis, et artiklis ei ole ühtegi valet ega eksitavat väidet, sest avaldatud on lehele saabunud vihje ja selgitused, mis vihje ümber lükkavad.
Pressinõukogu otsustas, et Eesti Päevaleht ja Delfi rikkusid ajakirjanduseetika koodeksi punkti 4.11., mis näeb ette, et pealkirjad ei või auditooriumi eksitada. Pressinõukogu hinnangul on artikli pealkiri eksitav, sest loos endas ei ole infot, mis kinnitaks peakirjas toodud väidet.
Pressinõukogu esimees Gunnar Siiner"
"05.12.2019, 14:19",arvamus,https://epl.delfi.ee/artikkel/88294099/vilja-kiisler-vabadus-missugune-proviisor-konkureerib-margus-linnamaega,Vilja Kiisler: Vabadus missugune: proviisor konkureerib Margus Linnamäega,"Pensionireformi puhul meeldib isamaalastele ja EKRE poliitikutele rääkida suuremast valikuvabadusest – saate ise valida, kas võtta raha teisest sambast välja või mitte; saate ise investeerida, valida, kuhu investeerite. Einoh, küll on alles tore, täitsa liberaalne mõtteviis, kas pole? Päriselt pole pensionireformil muidugi enama vabadusega midagi pistmist. Pensionäride tulevane vaesumine Helir-Valdor Seedrit ei huvita, sest kuigi tulevaste hädalistega tuleb tegeleda samuti riigil, pole see enam tema mure.
Apteegireformi peatamise puhul kasutatakse sarnast argumenti: me laseme turu vabaks. Päriselt on asi vabakslaskmisest muidugi sama kaugel kui maa kuust. Tuletagem meelde, miks apteegireform üleüldse algatati. Selle mõte oli jae- ja hulgituru lahutamine, ja see algne mõte on iseenesest mõistlik. Vaielda võib selle üle, kas väljatöötatud lahendus, mis nägi ette apteekide ülemineku proviisorite omandusse, oli selle eesmärgi saavutamiseks parim tee. Ilmselt mitte, kas või juba põhjusel, et see lihtsalt ei hakanud tööle.
Takkapihta on siiski ka küsitav, kas viie aasta tagune ülesandepüstitus ja sellele järgnenud tegevused üldse omavahel kooskõlas on. Need, kes eelnõu esiti kokku kirjutasid, ei taha mitte poolt sõnagi rääkida sellest, missugust probleemi nad tegelikult lahendasid ja kas nad ise ikka päriselt aru said, mida nad eelnõusse kirja panid, ja kas ikka iseenese tarkusest panid. Margus Tsahkna, üks selle autoreid, on sellel teemal vait nagu haud. Päevil, mil apteegireformi kohta mõni uudis ilmub, ei võta ta ettenägelikult telefoni vastu. Ka Helju Pikhofil pole kunagi sel teemal rääkimiseks aega.
Rääkida ravimituru vabakslaskmisest on üüratult silmakirjalik. Turgu ei lasta mitte vabaks, vaid tsementeeritakse olukord, kus jae- ja hulgimüük on seotud – ja nii peab see seaduseandja meelest nüüd ka jääma. Need vähesed proviisorapteegid, mis olemas on, peavad nüüd jäämagi konkureerima Magnum Medicali ja Tamroga. Esimene on Eesti ainsaks oligarhiks peetava Margus Linnamäe omanduses, teine suure ja tugeva rahvusvahelise kontserni osa. Võrdväärne konkurents, tõepoolest.
Tamro Balticsi juht Leon Jankelevitsh ei varjanudki Delfi otsesaates, et on pikema aja jooksul teinud tihedat lobitööd ministrite tasemel selleks, et apteegireformi ära nullida. Ka ei varjanud ta seda, et selles asjas on Tamro ja Magnumi huvid ühised. See eesmärk on saavutatud. Vahetult enne, kui tühistamise otsus – tänane uudis on vaid vormistus, tegelik otsus sai avalikuks juba varem – sündis, annetas Margus Linnamäe äripartner Ivar Vendelin Keskerakonnale 100 000 eurot. Loomulikult ei tunnista ei võimuliidu poliitikud ega Vendelin, et annetatud summa ja poliitilise otsuse vahel võiks seos olla.
Sotsiaalminister Tanel Kiik, kes viimse mohikaanlasena apteegireformi kaitses, on nüüd alandavas olukorras. Võimuliidu ühe arhitektina peab ta endale tunnistama, et ministrikoha säilitamise hind ongi eneseväärikusest loobumine. Isegi kui ta avalikkuses koalitsiooni otsusele takka kiitma ei hakka, näeb igaüks, et tema sõna ei maksa selles asjas midagi. Lased kollid kapist välja, pistavad nad su nahka.
Mis edasi? Põhimõtteliselt on võimalik ju igasuguseid asju „vabaks lasta”. Ka vabaduse piiramist saab õigustada suurema valikuvabadusega. Näiteks võivad naised soovida otsustada, et tegelikult nad ei tahagi valimas käia. Naised võivad ka otsustada, et abortide keelamine on nende endi huvides. EKRE kuldvõtmeke, rahvahääletused, on igat sorti „vabaduste” suurendamiseks suurepärane vahend – nende kaudu võib teoreetiliselt „rahva mandaadi” võtta vähemuste tagakiusamiseks või Euroopa Liidust väljaastumiseks. Milleks iganes. Ikka rahva tahte ja valikuvabaduse sildi all."
"27.09.2017, 00:05",sport,https://epl.delfi.ee/artikkel/79619176/kus-jatkub-f4-maailmameistri-juri-vipsi-karjaar,Kus jätkub F4 maailmameistri Jüri Vipsi karjäär?,"Pühapäeval kulmineerus Hockenheimis Saksa vormel 4 sari, mida peetakse noorsõitjate parimaks kasvulavaks. Jüri Vipsile jäi seitsmel etapil – igal osavõistlusel oli kolm võistlussõitu – näppude vahele seitse poodiumikohta, kaks neist esikohad. Tiitli napsas ta kõigest 4,5 punktiga austraallasest tiimikaaslase Marcus Armstrongi ees. Eestlane lõpetas alati punktidel.
„Olime mõlemad Hockenheimis üsna aeglased ega suutnud autot õigesti seadistada. Puhas õnn, et võitsime. Enne viimast sõitu oli seis selline, et võisime kokkuvõttes võita või ka kolmandaks jääda,” ütles viimase sõidu kolmandana lõpetanud Vips Eesti Päevalehele. Felipe Drugovich, kellel oli kokku seitse sõiduvõitu, aga ka palju punktisummat alla tõmmanud tagumisi kohti, jäi üheksa silma kaugusele. Hockenheimi teises sõidus brasiillane ruudulippu ei näinudki.
„Terve hooaeg käis üles-alla, aga erinevalt eelmisest aastast suutsin suurtest avariidest hoiduda ja enamiku sõite heade punktidega lõpetada. Oli momente, kui oli päris raske, aga lõpp hea, kõik hea,” rõõmustas lõpupeol hääle kähedaks karjunud vormelisõitja.
Vips on tänavu juba testinud Prema Powerteami meeskonna F3 autot, kuid pole veel selge, kas ta karjäär jätkub Euroopa F3 või GP3 sarjas. Kuuldavasti ootab kahte organisatsiooni 2019. aastal ühinemine ja sellest saab ametlikult F1 redeli eelviimane aste. Sisuliselt on mõlemad seda juba niigi. GP3-st on viimastel aastatel vormel 1 siirdunud näiteks Daniil Kvjat, Valtteri Bottas, Carlos Sainz ja Esteban Ocon. Euroopa F3 sarja võitis mullu praegune Williamsi sõitja Lance Stroll.
Vips kirjeldas F3 autoga tehtud kahepäevast testisõitu: „See on ikka päris haige vahe. Üks füüsilisemaid autosid, millega üldse sõita saab. Kurvides on miinimumkiirused võrreldavad F1 autodega, sirgekiirus on F4-ga peaaegu sama.”
Mootorivahe seab dilemma ette
Järgmise sarja valikul saab Vipsi jaoks üheks põhiliseks otsustuskohaks mootoriküsimus. F4 sarjas olid „kapoti all” võrdsed tingimused, kuid F3-s domineerivad Mercedese ja Volkswageni mootorid. Kui rahvusvahelise autoliidu (FIA) regulatsioonid jäävad samaks, on tuleval aastal eelis Volkswageni jõuallikatel. Premal on aga tugevad sidemed Mercedesega. Selle ja teistegi asjaolude tõttu ei saa ühegi tiimiga veel lõplikult käsi lüüa.
„F3 oleks kõige loogilisem valik. Mingi variant on ka GP3, kuid seal jääb rajaaega vähemaks. Praegu ei välista midagi. On veel nüansse, mis tavainimest ei huvitagi. Ootame ära, mis mootoritest saab. Kui kõik sarjad läbi, saab ehk veel kuskil testida,” arvas Vipsi mänedžer Marko Asmer.
Nad ei salga, et lõppeesmärk on kuninglik vormelisari. Kas Vipsil oleks juba järgmisel aastal võimalik saada jalg mõne suure tiimi noorteprogrammi ukse vahele? Asmer kordas: midagi pole välistatud.
„Need programmid ei ole tegelikkuses nii mustvalged, enamasti on seal konks sees, mitte nagu vanasti, kui sõitjal kogu eelarve kaeti. Olen alati olnud arvamusel, et mees peab ennekõike kiire olema, rahakott olgu mõistlikus suuruses,” sõnas Asmer.
Teine Eesti vormelilootus, 19-aastane Ralf Aron sõidab teist aastat Euroopa F3 sarjas, hoides seal enne viimast etappi üheksandat kohta. Viimasel etapil Austrias Spielbergi ringrajal teenis ta ühes sõidus kuuenda koha punktid, kuid jäi avarii tõttu viimases sõidus ilma kolmandast kohast. Eestlane sõitis otsa tiitli juba kindlustanud britile Lando Norrisele, kes läks katkise esitiivaga viimasele ringile. See hooaeg on Aronil kulgenud üle kivide ja kändude. Poodiumi kolmandal astmel on ta üheksa nädalavahetuse jooksul seisnud kaks korda.
Eesti vormelisõitjate tähtsamad võidud"
"21.05.2020, 17:52",arvamus,https://epl.delfi.ee/artikkel/89935175/kaja-kallas-peaminister-asus-omakasupuudlikult-savisaare-musta-raha-kaitsele,Kaja Kallas: peaminister asus omakasupüüdlikult Savisaare musta raha kaitsele,"Eelnõu tuli poliitikutele ja avalikkusele kui välk selgest taevast. Erakondade rahastamise kontrollimist pea peale pöörav seadus on tulnud sügavalt Keskerakonna seest. Sellele viitavad riigikogule üle antud dokumendi metaandmed.
Seetõttu on piinlik kuulata Jüri Ratase väiteid, et tegu on juhusliku riigikogu algatusega, millest ta justkui midagi ei tea. Veel absurdsemaks tuleb pidada peaministri arvamust, et eelnõu algatajate eesmärk on tõhustada kontrolli erakondade rahastamise üle. Riigikontroll ja mitmed eksperdid on andnud mõista, et üleöö tekkinud muudatus ei ole mõistlik. Ja kontrolli tõhustamise asemel leevendab eelnõu karistusi mustale rahastamisele, keelates kolmest aastast vanemate juhtumite uurimise ning kaotades trahvidele praegu lisanduvad viivised. Jüri Ratas aga jätkab külma kõhuga musta valgeks rääkimist.
Hädas korruptsiooniga
Me kõik teame, et Keskerakond on aastaid maadelnud korruptsiooniga. Kohus on korruptsioonikuritegudes süüdi mõistnud terve rea keskerakondlasi. Mitmed Keskerakonna poliitikud on pidanud ERJK töö tulemusena tagasi maksma suuri summasid, sest nad on korduvalt kasutanud Tallinna maksumaksja raha Keskerakonna valmiskampaanias. Eesti õiguskaitseasutused ja ERJK on pidanud aastaid Keskerakonna musta rahastust ja Savisaare pärandit uurima.
Sel nädalal avalikuks tulnud Keskerakonna plaan on küüniline ja omakasupüüdlik. Vägisi jääb mulje, et Keskerakond soovib poliitilise hoogtööga pääseda pikalt parteid ähvardanud rahalistest nõuetest. Loogika on brutaalne, kaotame ära järelevalve teostaja ja lahendame sellega oma musta raha probleemi. Aastaid tagasi soovis Edgar Savisaar Keskerakonna lahti siduda Eesti õigussüsteemist. Nüüd soovib Jüri Ratase juhitud Keskerakond poliitilise teerulliga üle sõita erakondade rahastamise reeglitest ja sõltumatust kontrollist.
Puhas bluff
Jüri Ratas on väitnud, et Keskerakond on uuenenud ja tema juhitud erakond ei salli korruptsiooni ühelgi kujul. Nüüd näeme, et eriolukorra lõppedes langevad maskid. Keskerakond on asunud teadlikult puhtaks pesema Savisaare aegset musta raha. Jutt uuenenud ja korruptsiooni hukka mõistvast Keskerakonnast osutuks bluffiks. Alles eelmine nädal teatas ERJK, et uurib selle aasta esimeses kvartalis Keskerakonnale tehtud 50 000 eurose annetuse päritolu. Seega ei räägi me ainult minevikust, vaid ka värsketest ERJK sammudest.
On märgiline, et Riigikogu põhiseaduskomisjon kogunes täna erakorraliseks istungiks, et kiirendatult seda eelnõud arutada, samas kui Reformierakonna palvetele kiiresti arutada just ajutise tööjõuga seotud eelnõud, jäid koalitsiooni kõrvad suletuks. Keskerakonnal on selgelt prioriteedid paigas - kõige pealt oma isikliku või erakondliku kasuga seotud eelnõud ja alles siis Eesti inimesi või ettevõtjate muresid puudutavad küsimused.
ERJK küsimus on laiem kui ühe partei rahastamise puhtaks pesemine. Poliitilisi mängureegleid ei tohi avatud ühiskonnas muuta jõumanöövriga ühe partei kasuks. Eesti demokraatia elujõu keskne küsimus on erakondade rahastamise läbipaistvus ja kokku lepitud mängureeglite austamine. Nüüd on avalikkuse ja ühiskonna ülesanne näidata üles pahameelt ja anda peaministrile mõista, et nii lihtsalt ei tehta! Eesti maadleb jätkuvalt koroonaviirusega, tööpuudus kasvab ja majanduses ootavad ees rasked ajad. Peaministripartei aga keskendub poliitilisele salasobingule."
"11.07.2019, 00:07",kultuur,https://epl.delfi.ee/artikkel/86793857/poeetiliselt-korrektne-kogumik-instagrami-polvkonna-suurtele-lastele,„Poeetiliselt korrektne”. Kogumik Instagrami põlvkonna suurtele lastele,"Raamat toob lugejani 623 lehekülge muhedat koomikat.
Säutsupääsukese Keiti Vilmsi mõju Eesti (massi)kultuurile 2019. aastal ei saa kuidagi üle hinnata. Loomulikult ei ole Vilms kalambuuriga leiutanud jalgratast, ent kuidagi on ta suutnud saata kõrgelt lendu vormi, mis on ammu kõigile tuttav ja ka moodsal ajal kusagil Facebooki gruppides juba aastaid järjepidevalt elutsenud, ent seni pigem nišikaubaks jäänud.
„Poeetiliselt korrektne” koondab viie autori loomingut: tekstidega on panustanud Mart Juur, Keiti Vilms, Contra ja Oliver Lomp ning koomiksid on raamatusse joonistanud Ave Taavet. Et Vilms otsustas aupaistet jagada teiste autoritega, on igati õnnestunud mõte, kuna sellises kogus tuleb üsna selgelt esile, et kalambuurid ei ole pelgalt anekdootlikud vilksatused, mida päris igaüks hommikul duši all mõlgutades välja suudaks mõelda. Selles suhtes on „Poeetiliselt korrektsesse” kogutud tekstidel oma kunstiline ja kultuurilooline väärtus täiesti olemas, see annab ka lugejale võimaluse žanri eripäradesse rohkem süüvida ja üksikteoseid paremini hindama õppida. Kalambuurile annab näo eelkõige ikkagi selle autor ja sealsed tekstid ei ole sugugi kaugel sellest, mida puristid luuleks nimetavad.
Mart Juure tekstid on eelkõige anekdootlikud onunaljad, mis on oma olemuselt lihtsad, mängivad popkultuuri vihjetega, rõhuvad situatsioonikoomikale ja on tihti esitatud dialoogis: „Artur Adson: Miks peab enne sööki käsi pesema? / Marie Under: See on elementaarne, Adson!” Keiti Vilmsi looming on tihti intertekstuaalsem ja pakub suuremat äratundmise koomikat neile, kellele ei ole kultuuriajalugu võõras („Mul on kafkahäda”; „Proustituut”; „Motherfoucault”). Vilmsi suurim tugevus on ülitundlik keeletaju. Tema tekstid on lühemad ja töötavad mitmekihilise tähendusvälja pinnalt. Vilmsi kalambuuride peakangelane on kahtlemata luule ja luuletajad ise ning nende meeleolu on pigem helge ja pehme kui terav.
Kogumiku kõige suurem üllataja on kunstnik Ave Taavet, kelle koomiksid pakuvad „Poeetiliselt korrektsele” toredaid visuaalseid vahepalasid. Ehkki Taavetil on Instagramis vähem jälgijaid kui Vilmsil või näiteks ülipopulaarsete koomiksisärkide ja -pusade poolest tuntud AW Stuffil, on ta väga omapärase käekirjaga kunstnik, kes suudab teksti ja pildi filmirežissöörile omapärase täpsusega koos toimima panna.
Kui Vilmsi kalambuuride puhul tuleb tähelepanu pöörata tähendustele, siis Contra tekstid mängivad suuresti kõlaga ja toimivad kõige paremini suuliselt esitatud loominguna. Kohati meenutavad need lausa keelekeerutajaid: „Eraeelkool / Koolera eel”; „Kirjatuvi põhiline treeningvahend / On turjakivi”. Oliver Lomp pöördub kalambuurikogu ankruna aga tagasi anekdootliku vormi juurde. Kui Juure sähvatused on pigem sõbralikumad, siis Lomp on kohati päris terav: „Suitsiiditerroristi sünnipäeval tiksusid / Kõvemad mehed hommikuni”.
Tegelikult saavadki kogumiku teravamate kirjutajate tekstides oma koosa kõik: poliitikud, ülekaalulised, Vietnami jalutud veteranid, eri rahvused ja mingil määral ka lugeja ise. Aga see on pigem tervislik ja tögav, mitte haiget tegevalt solvav. Mulle tundub, et kalambuuriga on lõpuks leitud eesti mustade lagedega psüühele ja maitsele sobiv vaste maailmas populaarseks saanud küünilisele meemikultuurile, mis naeruvääristab kõiki ja kõike, jäädes samal ajal piisavalt kergeks, et mitte solvata.
„Poeetiliselt korrektne” on kahtlemata oma ajastu laps. Nagu Instagrami ajajoone loed sa selle läbi, muheled ja paned siis riiulisse tagasi, et mõni külla tulnud sõber saaks veel paar aastat silmatorkavat roosa-kollasekirjut kaant nähes hõigata: „Oo, kas see on see Vilmsi raamat?” On võimatu ennustada, kaua kalambuuride ja koomiksite trend kestab. Arvestades ajastusümptomaatilisest kiire-on-kultuurist ja ajapuudusest tulenevat tähelepanuvõime langust võime olla uue klassika loomise tunnistajad. Mõeldes aga sellele, kui kiirelt popkultuuri trendid tulevad ja lähevad, siis pigem mitte. Igal juhul on tore, et keegi on asja kätte võtnud ja 2019. aastal valitsevad meeleolud kalambuuridena kultuurilukku kirjutanud. Ja seda puhtas eesti keeles.
RAAMAT
„Poeetiliselt korrektne”
Autorid: Mart Juur, Keiti Vilms, Contra, Oliver Lomp.
Illustratsioonid: Ave Taavet
Kirjastus: MTÜ Poeetiliselt Korrektne
624 lk
2019"
"13.10.2020, 18:03",arvamus,https://epl.delfi.ee/artikkel/91337795/paeva-teema-mari-liis-sults-praegune-olukord-on-keerulisem-kui-kevadel-peame-hoidma-kooli-lahti-koos-viirusega,"PÄEVA TEEMA | Mari-Liis Sults: praegune olukord on keerulisem kui kevadel, peame hoidma kooli lahti koos viirusega","Distantsõppe ei tulnud Eesti koolijuhtidele ja õpetajatele võimalusena, vaid sundolukorra ja kohustusena. Koolid ja õpetajad, kes olid varasemalt õppetöö osana viinud läbi digi- ja projektipäevi, olid selleks olukorraks paremini ettevalmistatud kui teised.
Distantsõppe õnnestumises oli väga suur osa oskusliku kommunikatsiooni välja töötamine erinevate osapoolte vahel. Toon näited.
• Et õppimine kodus õnnestuks ja vanemad ei peaks õpilasi kodus õpetama, oli vajalik luua turvaline suhtluskeskkond, kus õpilastele omavahel õppimise üle arutada saaksid.• Õpetajalt täiendavate küsimuste esitamiseks peab olema kindel koht.• Õpetajatel on oma koht, kus infot edastada ja kus nad saavad omavahel auru välja lasta, lisaks regulaarse ja selge info välja saatmine lapsevanematele.
Kõige olulisem oli jälgida, et see info oleks kõigile ühesuguse sisuga. Võin kinnitada, et see kommunikatsiooniviis, mis Kunstigümnaasiumis eriolukorra ajal välja kujunes, jätkub ka nüüd. Samas selge kommunikatsioon alates augusti algusest kooli siseselt ja väliselt on seda hoidnud mõistliku stressitaseme all.
Kontrolli asemel usaldus
Üks suuremaid väljakutseid distantsõppe ajal oli õpetamise ja õppimise mõtteviisi muutus ning õpetamise vastutuse liikumine õpetaja poolselt õpetamisest õpilase iseseisvale õppimisele. See ei ole veel kaugeltki välja kujunenud, kuid see järsk algus oli Eesti hariduse jaoks vajalik. Eestlastele on omased väga head teadmised.
Samas ei naudi kooliajal keegi õppimist. Nüüd selles sundolukorras, pidid õpetajad lahti laskma kontrollist, sest kui me seda ei oleks teinud ei oleks ka õpilased kodus ise õppima hakanud ja vanemad oleksid tõepoolest hakanud saatma mulle palgataotlusi.
Kunstigümnaasiumis lõime õpilastele võimaluse omavaheliseks suhtluseks turvalistes kanalites. Lisaks sellele nägime koolis palju vaeva, kuidas leida erinevaid viise õpilaste kaasamiseks video tundides.
Mõned õpetajad kasutasid ära seda, et õpilased lisasid enda ekraanile taustapilte ja siis kasutasid teineteise taustapilte omadussõnade õppimisel; veel kasutasid õpetajad tunni alustamisel väiteid tõene/väär, mille peale siis õpilased said reageerida käemärkidega (pöial üles, plaksutus); jagasime kogemusi õpetajate vahel kuidas nö chati ala kasutada tunni alustamisel.
Esialgu tekkis loomulikult ka meie koolis õpilaste iseseisva töö osas ülekoormus, sest õpetajad soovisid näha kõiki töid, mida õpilased olid teinud ja neid pidi igapäevaselt õpetajale edastama. Siis jõudsime arusaamani, et ei õpilane ega õpetaja ei saa sellise tööde laviiniga hakkama, sest olgem ausad ega igas tunnis õpetaja ei hinda õpilaste töid. Samas iga õpilane ei tee igas tunnis ka tööd 100% kaasa.
Õpetajate töö ümberdisianimine
Koolis tekkisid emotsionaalsed arutelud, kas oluline on see, et õpilane on töö esitanud õigeaegselt ja kas on vaja seda kontrollida, kui õpilane osaleb video tundides aktiivselt ja lõpuks kontrolltöö on sooritatud positiivsele hindele.
Siinkohal tulid appi meile lapsevanemad, kellelt küsisime esialgu iganädalaselt tagasisidet ja hiljem juba üle kolme nädala. Nende küsitluste tulemusel nägime, et liigume oma tegevustega õiges suunas ehk igal korral vähenes vanemate osakaal õpilaste toetamisel ja õpilased võtsid ise vastutuse oma õppimise eest.
Viimase kogemusena tooksin välja selle, et nüüd on juhtimise alaselt tekkinud minul ja ka teistel koolijuhtidel mõtteid õpetaja tööaja ja tööviisi ümber disainimiseks. Selle eesmärk on säilitada võimalikult hea vaimne tervis stressirohkes ametis.
Siiani on ühiskonnas arvamus, et ükski tund ei tohi ära jääda. See aga omakorda loob olukorra, kus õpetaja ega tema lapsed ei tohi kunagi haigestuda ja õpetaja ei tohi koolitustel osaleda. Valearvamus ühiskonnas on ka see, et õpetajatel on koolivaheajad vabad puhkamiseks. Reaalses elus on need ainukesed hetked, kui õpilasi ei ole ja õpetaja saab tegeleda enesearenguga.
Loovad lahendused
Distantsõppe aeg aga tõi välja palju loovaid lahendusi, kuidas õpetaja saab elada normaalse inimese tööelu rohkem kui siiani sh kasutada kodus töötamise päevi. Tava ja distantsõppe vaheldumisel saab anda hingamisruumi ja ka vaheldust õpetajale.
Mõlemal õppevormil on oma plussid ja miinused ja nad täiendavad teineteist. Praegusel ajal, kui me ei tea tuleviku töökohti, peavad õpilased kindlasti suutma iseseisvalt endale eesmärke seada, need õpetajaga läbi arutama ja edasi õppida. Õpilased peavad oskama mõlemal viisil õppida.
Distantsõppe ajal vestlesime juhtkonnaga õpetajatega individuaalselt palju rohkem ja pigem olid need vestlused suunatud vaimsele tervisele ja õpetaja heaolule. Samuti määrasime koolis õpetajad, kes olid vabatahtlikult valmis olema kolleegidele digimentoriteks. Iganädalaselt toimus ka õpetajate toa koosolek, kus juhtkond ei osalenud ja õpetajad said omakeskis auru välja lasta.
Sel viisil suhtlemiseks ei ole tavapärases olukorras koolis aega, kuid nüüd kindlasti proovime seda rohkem leida, sest nägin, et see toetab õpetaja vaimset tervist. Üks arenguvestlus aasta kokkuvõtmiseks, kus nentida et kõik oli sel aastal halb ei võimalda enam midagi selle aasta juures muuta, kuid pidevad lühikesed vestlused õppeaasta sees võivad tuua suuri murranguid ja kiireid lahendusi.
Kogu eelneva valguses ma pigem ei räägiks sellest kas e-õpe õigustab ennast või mitte, vaid sellest, et see võiks muutuda nüüd normaalseks osaks tavapärases õppes. Sel juhul vajab see ka seaduses paremat reguleeritust, et me ei peaks arutama, kas e-õpe on õiguspärane või mitte ning millistes kooli dokumentides see on reguleeritud. Iga kool saab ise otsustada, kui tihti ja pikalt e-õpet ehk distantsõpet korraldatakse.
""Päeva Teema"" on Eesti Päevalehe arvamustoimetuse rubriik, kus arutletakse konkreetsel päeval aktuaalsel või toimetust kõnetaval teemal. Täna arutlevad haridusvaldkonna inimesed distantsõppe üle."
"04.10.2016, 00:10",kultuur,https://epl.delfi.ee/artikkel/75795569/tahelepanek-saime-liiga-targa-ja-tasakaaluka-presidendi,Tähelepanek: saime liiga targa ja tasakaaluka presidendi,"Suuremateks järeldusteks ja analüüsideks presidendi kohta on ilmselgelt vara, esimesi emotsioone vahendab aga sotsiaalmeedia. Mis jääb silma? Ühelt poolt suur rõõm, et Eesti sai presidendiks naise. Remark: loodetavasti on selle rõõmu taga eelkõige see, et Eesti sai presidendiks väga targa ja kompetentse inimese. Kes juhtumisi on naine.
Kriitika poole pealt jääb silma muidugi küsimus selle kohta, kuidas valimised toimusid. See on mõistagi miski, mille üle arutleda. Aga on üksjagu kommentaare, mida illustreerib „Valimisstuudio” - järgne kriitika, mis on Delfis sõnastatud nõnda, et tegemist on liiga targa ja tasakaaluka inimesega. Sotsiaalmeedias on sellises kriitikas peituva iroonia kokku võtnud näiteks Klassikaraadio toimetaja Ivo Heinloo: „No ma ei tea, minu meelest see uus president on ikka liiga selge silmavaate ja diktsiooniga, liiga kompetentne ja tasakaalukas, liiga läbimõeldud jutuga, liiga globaalse mõtlemisega, samas ka liiga rahvuslik, rääkimata sellest, et liiga soliidne näeb välja. Ja mis veel kõige hullem kogu selle asja juures, ta tundub olevat lihtsalt liiga meeldiv inimene.”"
"29.04.2016, 15:50",arileht,https://epl.delfi.ee/artikkel/74386249/danske-pank-kasvatas-eestis-kasumit,Danske pank kasvatas Eestis kasumit,"Eestis universaalpanganduse mudelist loobunud ja äriklientidele keskendunud pank teenis tänavu 3,2 miljoni eurose puhaskasumi. Mullu samal ajal oli kasuminumbriks 2,2 miljonit eurot.
„Danske Bank 2016. aasta esimeses kvartalis lisaprovisjone ei moodustanud, sest laenuportfelli kvaliteet oli väga hea,“ kommenteeris tulemusi pangajuht Ivar Pae.
Puhas intressitulu kasvas 20%, 4,2 miljonile eurole. Puhas teenustasutulu kasvas 13%, 1,1 miljonile eurole.
Laenuportfell kasvas 30%, 903 miljoni euroni ja hoiused 6%, 924 miljoni euroni.
Oluliselt on paranenud panga efektiivsus. Kulu-tulu suhtarvu näit alanes 73,2 protsendilt 50,8 protsendile.
Panga Balti riikide IT-süsteemide ühtsele platvormile minekuks sõlmiti leping Leedu arendaja Forbisega."
"04.06.2018, 00:05",uudised,https://epl.delfi.ee/artikkel/82515621/reinsalu-tahab-hakata-riigist-valja-saatma-ka-halli-passiga-kurjategijaid,Reinsalu tahab hakata riigist välja saatma ka halli passiga kurjategijaid,"Selle aasta aprillis saatis justiitsministeerium valitsuskabinetti järjekordse eelnõu, millega tahetakse muuta nende seaduserikkujate karistamise korda, kel pole Eesti kodakondsust. Praegu on võimalik lisakaristusena Eestist välja saata vaid välisriigi kodanikke. Muudatusega nähakse aga ette võimalus, et kodakondsuseta inimesed võivad võtta vabatahtlikult kohustuse Eestist lahkuda, millega kaasneb edaspidine sissesõidukeeld. See võimaldab neil pääseda vanglakaristusest.
Eelnõu järgi on võimalik kokkulepe sõlmida välismaalasega, keda süüdistatakse kergemas kuriteos või kes juba kannab selle eest vanglakaristust. Seega ei saadetaks riigist kokkuleppe korras välja raske kuriteo sooritanud inimest.
Justiitsminister Urmas Reinsalu selgitas, et uues eelnõus planeeritavad seadusemuudatused, näiteks kokkuleppel Eestist lahkumine, räägivad välismaalastest laiemalt. „Välismaalaseks peetakse välismaalaste seaduse mõttes ka kodakondsuseta isikuid, see tähendab nn halli passiga Eesti elanikke,” teatas minister.
Eelnõu aga ei selgita, kuhu peaks halli passiga Eesti elanik vabatahtlikult minema, kui kogu tema senine elu on olnud Eestis ja tal puudub igasugune seos ühegi teise riigiga.
Reinsalu möönis, et kodakondsuseta inimest ei ole võimalik tema kodakondsusjärgsesse riiki tagasi saata, sest see puudub. Seetõttu mõistab ta, et kodakondsuseta inimese elamisloa kehtetuks tunnistamine ei saa olla tulemuslik, sest pärast seda ei ole inimest kuhugi saata. Nõnda ongi ainus võimalus halli passiga kurjategijad Eestist välja saata vabatahtlikul kokkuleppel.
Ent kuidas kavatsetakse kokkulepe saavutada, kui kodakondsuseta inimesel pole ühegi teise riigi dokumente? Justiitsministeerium pressiesindaja Kristin Rammus ütles, et teatud juhtudel on siiski ka kodakondsuseta inimesel võimalik kuhugi mujale minna. „Loomulikult oleksid sellised kokkulepped kodakondsuseta isikute puhul pigem erandlikud, kuid me anname siiski sellisele isikule võimaluse vabatahtlikult riigist lahkuda,” lisas ta.
Valitsus pole veel justiitsministeeriumi eelnõud arutanud.
Välisriigi kurjategijate väljasaamine hoogustub
Reedel kirjutas Eesti Päevaleht, kuidas 2016. aastal justiitsministeeriumi eestvedamisel uue hoo sisse saanud välisriigi kurjategijate riigist väljasaatmise lõksu jäävad üha enam ka Eesti elanikud. Need on enamasti Eestis sündinud ja terve elu siin elanud, ent Venemaa kodakondsusega inimesed.
Eesti vangidest on igal neljandal hall pass
2017. aasta 31. detsembri seisuga oli Eesti 2526 vangist:
Allikas: justiitsministeerium"
"19.12.2019, 00:06",arileht,https://epl.delfi.ee/artikkel/88423227/kopli-liinide-musteerium-osaliselt-lahendatud-arendaja-selgitab-kuidas-500-korteri-asemel-voivad-nad-neid-ehitada-pea-tuhat,"Kopli liinide müsteerium osaliselt lahendatud. Arendaja selgitab, kuidas 500 korteri asemel võivad nad neid ehitada pea tuhat","Kopli liinide ostu-müügi saaga kestis pikki aastaid. Selle pärast on võidelnud Eesti suuremad arendajad ja tuntumad ärimehed. Endel Siff omandas tolle lahmaka krundi enne suurt kriisi, kuid loobus sellest, sest nõuded olid liiga karmid. Läks mööda veel kümmekond aastat, kuni 2015. aasta suvel teatas Tallinna linnavalitsus rõõmusõnumi – 1,9 miljoni euro eest ostis Kopli liinid Fund Ehitus.
Nii kohalikud elanikud kui ka konkurendid teadsid, et liinidele saab rajada 565 ühikut elamispinda. Veel oli teada, kui keeruline on ehitusmahtu suurendada. Kui soovid 20 korteri asemel rajada 22, siis peab arendaja nahast välja pugema, et see muudatus saavutada. Kohalikele ehk Põhja-Tallinna ja Kopli piirkonna inimestele Fund Ehituse esmane visioon sobis. Kopli seltsi juhatuse esimees Tiia-Liis Jürgenson ütleb praegu, et see oli lausa väga ilus, mida nad nägid.
„Arendada lastakse, aga ligipääsudele ja teedele ei ole keegi mõelnud. Arendatakse valest otsast,” on Jürgenson kriitiline. Tema sõnul teeb asja veel veidramaks see, et linnaosavalitsus, mis muidu peaks olema kodanike poole näoga ja nende muresid kuulama, vaatab kogu probleemi läbi sõrmede.
Ärileht konsulteeris arendajatega, kellest ükski ei soovinud avalikult linna kritiseerida. See on ka arusaadav, sest projekte on kõigil ja tuleb sõbralikke suhteid hoida. Siiski olid arendajad pehmelt öeldes üllatunud, kui selgus, et Fund Ehitus sai ehitusmahtu pealtnäha nii kergesti suurendada. Kui kõigile oli teada maht 527 korteriga ühe- kuni viiekorruselised elamud ja 38 ühepereelamut, siis juba õige pea tahtis Fund Ehitus ehitusõigust 17 kuni kolmekorruselise, kümne kuni neljakorruselise ning ühe kuni üheksakorruselise korterelamu jaoks. Peale selle tuleb sinna kolmekorruseline ärihoone ja ühekorruseline lasteaed. Viis hoonet on plaanis ümber ehitada.
„See on uskumatu, et ajal, mil linn soovib rohkem rajada rohealasid ja vähem lubada ehituspinda, antakse seal mahtu kamaluga juurde,” ütleb üks arendaja. Teine lisab, et kindlasti oleks huvilisi olnud toona tunduvalt rohkem, kui selline võimalus oleks selge olnud.
„See on uskumatu, et ajal, mil linn soovib rohkem rajada rohealasid ja vähem lubada ehituspinda, antakse seal mahtu kamaluga juurde.”
2015. aastal Fund Ehituse võiduga päädinud konkursil osales kolm pakkujat. Üks heideti kohe kõrvale, sest polnud tõsiselt võetav. Sõelale jäid Fund Ehitus ja Pro Kapital. Võitis esimene.
„Me ei kaotanud toona,” rõhutab Pro Kapitali juhatuse esimees Allan Remmelkoor. „Me lihtsalt ei läinud viimasesse vooru. Leidsime, et meil ei ole jõudu, T1 oli ka algfaasis,” jätkab ta. Kuuldes, et maht on suurenenud 565 ühiku pealt 900 peale, ütleb Remmelkoor, et ta küll täpseid asjaolusid ei tea, kuid see kõlab ootamatult. „Meie tegime toona väga täpseid kalkulatsioone ja hoidsime kinni sellest, mis dokumentides esile oli toodud,” ütleb Remmelkoor nüüd.
Tallinna linnavalitsuse esindaja ütles septembris Eesti Päevalehele, et ehitusmahtude suurenemine ei ole midagi erilist. Kõigil oli toona võimalik pakkuda sellist mahtu, nagu nad soovisid.
„Linnavaraamet on läbi aja korraldanud seal väga palju konkursse. Sel viimasel konkursil, kus ma olin ka komisjonis, oli kõigil võrdne õigus teha ettepanekud ja sellest vanast detailplaneeringust ei pidanud enam täpselt lähtuma,” selgitab Tallinna linnaplaneerimise ameti detailplaneeringute teenistuse direktor Arvo Rikkinen. Samasugune võimalus pakkuda esialgsest detailplaneeringust rohkem kortereid oli tema sõnul ka kõigil teistel arendajatel.
Üheksakorruselise maja kohta ei ole veel teada, kas linn seda lubab.
Üksikelamute puhul otsustas aga arendaja ise, et need ei sobi, ja asemele kerkivad hoopis kortermajad. Üheksakorruselise maja kohta ei ole veel teada, kas linn seda lubab. Fund Ehitus soovib, et sellest saaks n-ö maamärk, mis juba eemalt silma jääks.
„Igaüks saab aru, et kinnisvaraarenduses on 565 ja 900 korterit väga suur vahe. Arendajate ringkonnas tekitab see väga suurt tuska,” ütles Ärilehega vestelnud arendaja.
Tõenäoliselt on teised arendajad ka kadedad, sest Kopli liinide korterid on läinud seni müügiks nagu kabanossid tanklas.
Linnavalitsuse kommentaari ei õnnestunud Ärilehel enne lehe trükkiminekut saada.
Arendaja: mustkunsti me ei teinud
Fund Ehituse arendusjuht Olivia Maimre ütleb, et kahjuks on hakanud levima ekslik arvamus nagu teeks Fund Ehitus mingit mustkunsti. Seletus on sootuks lihtsam.
„Ostsime vahepeal avalikult konkursilt juurde neli kinnistut, mis ei olnud selles mahus, mille linn müüs. Siit ka olulisim mahu muutus. Peale selle olid juba varem vastavalt meie poolt müügilepingu alusel konkursitööga pakutud arhitektuursele visioonile muutunud hoonestusmahud. G kvartalis asendus vaiphoonestus korruselamutega ja D1 kvartalisse lisandus piirkonna maamärgina üheksakorruselise torniosaga elamumaht,” selgitas ta.
Maimre ütleb, et suures plaanis jaguneb arendus 10–12 aasta peale nagu detailplaneeringus kirjas. Ent Fund Ehitus jälgib majanduskeskkonda, sest just see dikteerib nõudluse. Esimene etapp on pooleli ja kõik korterid seal veel müüdud ei ole."
"26.01.2017, 00:05",sport,https://epl.delfi.ee/artikkel/77026022/toyota-rallitiim-ehitab-tallinna-kulje-alla-logistikakeskust,Toyota rallitiim ehitab Tallinna külje alla logistikakeskust,"Toyota rallitiimi pealiku, neljakordse maailmameistri Tommi Mäkineniga sai juttu aetud vahetult enne Monte Carlo rallit. Siis oli soomlasest legend äärmiselt tagasihoidlik, sest meeskond on uus, auto alla aasta vana ja puudus vähimgi teave selle kiirusest teistega võrreldes.
Suhteliselt kidakeelne oli ta ka Tallinna külje alla rajatavast logistikakeskusest kõneldes. Ent tõsi ta on: kinnisturaamatust leiab Tommi Mäkinen Racing OÜ nime alt ligi 16 000 m² suuruse äri- ja tootmismaa. Ettevõte on loodud 2015. aasta novembris, tegevusalaks märgitud mootorsõidukite tootmine ja juhatuse liige on peale Mäkineni ka Mia Miettinen.
„Vajame uue autoga aega ja kogemusi,” selgitas Mäkinen. „Tähtis on pilootide tagasiside just pärast võistlusolukordi, kus sõidetakse erinevates oludes ja põhjagaasiga. Selle hooaja eesmärk on koguda võimalikult palju andmeid, neid analüüsida ja Toyota Yarist arendada. Väike unistus on võimalikult kiiresti poodiumile pääseda. Monte Carlos vaevalt, aga äkki juba Rootsi rallil?”
Küsimusele, kas šampanja on külmkappi pandud, sest mine sa tea, vastas Mäkinen naerdes: „Ei, šampanjat meil tõesti pole.”
Kolm päeva hiljem kerkis Toyota esinumber Jari-Matti Latvala poodiumi teisele astmele, mille vabastas viimasel päeval auto tehniliste probleemide tõttu Ott Tänak.
„Näe, oleks tõesti pidanud šampanja kaasa võtma, aga küll ma selle kuskilt muretsen,” sõnas Mäkinen siis Eesti Päevalehele. „Selgus, et Toyota on üllatavalt kiire. Tõsi, palju on tegemata – aerodünaamilise paketi arendamine alles pooleli –, kuid sõita saab. Vaatame, mis pärast poolt hooaega juhtuma hakkab. Olen pärast Monte Carlot piisavalt optimistlik.”
Soome ajakirjanikud vihjasid Mäkineni õnnitledes, näod muigel, et teine koht on hea küll, aga Volkswagen võitis neli aastat tagasi oma esimese MM-ralli. „Nojah,” laiutas Mäkinen käsi. „Läks kehvalt tõesti.”
Nüüd aga jutuajamine Mäkineniga.
Nii on, aga Tommi Mäkinen Racingu nime all. Ehitame Tallinnas logistikakeskust. Me ei mahu Soome lihtsalt ära, sest varustust on meeletult: üheksa testiautot, kümmekond rekat… Tallinn on hea vahejaam, sest pole meie tehasest kaugel ja siit on Euroopasse otsetee. Ei ole mõttekas kogu koli Soome viia.
Enne rallit on tunne nagu vanasti – pisut närviline. Aga need tööd on täiesti erinevad. Tiimijuhina ei saa ma mõjutada seda, mida poisid rajal teevad. Piloodil on enne rallit ja kiiruskatseid aega keskenduda ja öösel on võimalik puhata. Minul pole terve rallinädala jooksul aega ei keskendumiseks ega puhkamiseks. Samas ei tohi minu närvilisus võidusõitjatele üle kanduda. Pean tiimis looma rahuliku õhkkonna, et mehed läheksid starti pingeteta, n-ö lõdva randmega.
Enne Monte Carlo rallit istusime Latvala ja Juho Hännineniga maha, et saada kätte see õige fiiling. Ajasime juttu ja rääkisime möödunud rallidest, nemad oma, mina oma kogemustest. Minu eelis on ehk selles, et tean, mis võidusõitja peas ja hinges toimub.
Toyota rallitiim on motiveeritud kooslus, kes tahab teha väga head tööd. Ma ei pea käskima ega kärkima, aitab palumisest ja heast sõnast.
Üsnagi. Asjaolude kokkulangemisel alustasime jaapanlastega koostööd. Hänninen oli kogenud pilootidest ainsana vaba, seega tõin ta testitööd tegema ja mõistagi peab ta sel hooajal ka võidu sõitma, sest töö on veel pooleli. Latvala kinkis meile Volkswagen MM-sarjast lahkudes.
Ja maailma parimad noored, keda kindlasti jahime, on millegipärast soomlased. Esapekka Lappi juba on meil ja Kalle Rovanperä, üliandekas poiss, käis mitu korda autot testimas. Kahjuks on Rovanperä nii noor, et saab juhiloadki alles paari aasta pärast.
Loomulikult! Tahtsin väga temaga lepingut sõlmida ja Tänak istuks praegu Toyotas, kui oleks tahtnud. Paraku on ta seotud M-Spordiga. Tänak on väga hea ja kiire rallipiloot ning tema eelmine hooaeg oli muljetavaldav. Pean teda praegustest võidusõitjatest kõige arenemisvõimelisemaks. Temas on sisu.
Ralli populaarsusele ei tule kasuks, kui üks on teistest üle. Kui mina võidu sõitsin, olid asjad väheke teistviisi, seltskond oli värvikas ja võitlus ägedam. Praegu kulgeb kõik tuhmilt ühes suunas. Ega muud üle jää, teised peavad kõvasti tööd tegema, et Ogier troonilt tõugata. Mida varem, seda parem.
Selline vaga soov on meil tõesti. Tiitli nimel töö ju käibki. Esmalt tuleb valmistada parim auto ja küll siis keegi ka tšempioniks kerkib.
Latvala: kõik ralliautod tuleb valmistada Soomes
Toyota esipiloot Jari-Matti Latvala kinnitas, et Toyota on tema jaoks parim tiim. Monte Carlo võidukihutamise eel kirjeldas Latvala tundeid, mis teda valdasid, kui Volkswagen MM-sarjast lahkus ja lepingu üles ütles. „Olin tige, sest ei saanud enne väiksematki vihjet. Ühel hetkel tuli lihtsalt telefonikõne, et nüüd on tiimiga kõik,” rääkis Latvala.
Kui poleks olnud Toyotat, teinuks Latvala suure spordiga ilmselt lõpparve. „Tegelikult sain ma unelmate töökoha,” arvas ta. „Tiimi taga on suur autotehas, projekt tundub elujõuline ja meeskond professionaalne. Toyotal on rallimaailmas tulevikku.”
Pärast Monte Carlo rallil võidetud teist kohta oli Latvala igati rahul nii enda kui ka autoga. „Arvan, et kõik ralliautod tuleks valmistada Soomes,” muigas ta. „Tiim on teinud väga head tööd. Sain autoga kiiresti sõbraks ja kuigi polnud seda jäistes oludes testida saanud, oli meil kiirust kõigis tingimustes.”
KES TA ON?
Tommi Mäkinen
Toyota rallimeeskonna ja Tommi Mäkinen Racingu juht
52-aastane autoralli neljakordne eksmaailmameister (1996–1999). Enamat (üheksa tiitlit) on suutnud ainult Sébastien Loeb.
Meeskonnad: Nissan, Mitsubishi (kõik neli MM-tiitlit), Subaru
MM-rallidel: 24 esi- ja 45 poodiumikohta
Alates 1999. aastast elab Monacos ja Jyväskyläs, on abielus ja kahe lapse isa."
"03.03.2020, 13:11",arvamus,https://epl.delfi.ee/artikkel/89112537/paevakommentaar-krister-paris-tooge-mart-sealt-piiri-pealt-kaugemale,PÄEVAKOMMENTAAR | Krister Paris: tooge Mart sealt piiri pealt kaugemale!,"Tegime suvel perega toreda autoretke Balkanile. Eks esimene piir tuli juba varsti, Otepää kandist Valka on vaid mõnikümmend kilomeetrit. Ja kuskil poolteist nädalat hiljem avastasin end juba ootamatult Ungarist Sloveeniasse veeremas, sest olin teetööde tõttu võtnud kogemata vale teeotsa. Piirist, nagu varasematestki, andis märku mitte just kõige imposantsem teavitussilt. Ega muud lugu olnud, kui veel ühe riigi teemaks tasuda. Maksin aga eurodes, nagu meilgi. Üsna suurepärane Euroopa ühiskodu siiski, kas pole?
Eks ole ta sellisenagi kaugel täiuslikkusest. Turistina on raske mõista, et miks tuleb ühel pool silti arveldada endiselt ühes, teisel aga teises valuutas? Kas ei peaks alusleppe järgi kõik liikmesmaad (peale Taani ja nüüdseks lahkunud Suurbritannia) ikkagi püüdlema kogu jõust, et minna üle ühisrahale? Lõppude lõpuks - miks peab isegi teemaksude süsteem nii kiivalt riigipiire järgima? Üks Euroopa kodanik ei peaks ideaalis peale antropoloogilise huvi isegi teadma, mis maal ta parasjagu viibib.
Hoomamatu ajakulu
Aga ikkagi, kõige tähtsam on käes. Piire faktiliselt pole! Tahad, käi Valkas viina järel. Tahad, põruta peatumata Portugalini välja. Ega selle väärtust enne ei tunneta, kui päris kontrollpunktini jõuad - minu puhul näiteks küll Euroopa Liitu kuuluvas, aga ikkagi Schengenist välja jäävas Horvaatias. Meil läks seekord kenasti, kõigest veerand tundi ja läbi. Elab üle, eks. Kuid tagasi Ungarisse naastes venis ooteaeg juba kolmveerand tunni peale. Ning kohalikud teadsid rääkida, et isegi hea, teinekord turismi tipphooajal tuleb oodata ka tunde.
Ja selline on siis juba piir, kus Euroopa Liidu kodanikud peavad näitama üksnes ette oma ID-kaardi ning täiendavaid küsimusi ei esitata. Lihtsalt selleks, et täita mingit formaalsust, ei tea sa kunagi teele asudes, kaua sul täna läheb - äkki vaid viis minutit? Aga mis siis, kui paar tundi? Paar tundi kuuma ilmaga lastega keset töötavate mootoritega autode venivat rivi? Kujutate seda ette?
Kontroll heidutab
Piir võib olla riigile, kelle rahakott sõltub turismist, tõeline peletaja. Ise olen möödunud kordadel jätnud just seepärast sealkandis liigeldes Horvaatiasse minemata, ehkki muidu põiganuks läbi sama möödaminnes kui nüüd kogemata Sloveeniast. Serbiasse, mis Euroopa Liidust üldse välja jääb, jäigi seekord just molutamise kartuses minemata (tõsi, Bosnias läks piiridega kuidagi kergelt, sai igavlevate valvuritega veel lõbusalt nalja heita).
Ja mõelge, mida tähendab selline ebakindlus ärile? Kui sa ei tea, kaua su koormal läheb? Sisemisest tõrkest piiri ületada rääkimata. Sa ei taha enam partneri juurest lihtsalt sõbramehe kombel läbi astuda, et naise-laste järele küsida, kui enne puurib su plastikkaarti piiriametnik. Kes on loodetavasti heas, aga teinekord ka pahas tujus...
Helme soolod
Sel nädalal on siseminister Mart Helme tulnud juba kahel korral välja ähvardustega Eesti piir sulgeda (vabandust, kontroll kehtestada). Kõigepealt viiruse pärast ja siis seetõttu, et kaugel Kreekas on tekkinud piirile rändesurve.
Ega ma pole kunagi lõpuni aru saanud, mis nimelt Helmesid programmeerib, aga kindlasti pole see huvi hoida jooksmas tõrgetetea toimivat ning võimalikult ühtset Euroopa Liitu. Ohust on näha vaid vari, kui juba kõlab: sulgeme, kontrollime! Mine tea, kes või mis sealt väljastpoolt tuleb.
Ei ole mingi vabandus seegi, et pisteliselt rakendavad kontrolli ka vanad Euroopa Liidu riigid. Lendasin hiljuti Helsingist Pariisi, kus siis (mõelge, Helsingist tulev!) lennukitäis rahvast pidi üle poole tunni sabas seisma, et läbi kahe ahtakse piiripunkti mahtuda. Inimesed nagu mina viibutasid kaugelt oma ID-kaarti. Teised, kes rohkem rätikus või tumedamad, aga pidid juba selgitusi jagama. Ei olnud see ilus, ei olnud ta tõhus, lihtsalt üks rahva kunstlikuks rahustamiseks loodud kunstlik meede. Et kui on ebamugav, küllap on siis ka tõhus, kas pole?
Oht julgeolekule
Olgem ausad, kui naasevad piirid, muutub kogu ühtse Euroopa projekt vaid formaalsuseks paberil. Ühes sellest tulenevate tagajärgedega Eesti julgeolekule. Kontrollpostid on sõdiva riigi tunnus. Kel huvi päevas mitu korda oma dokumente näidata, võib nautida oma kummalist hobi küllastusena näiteks rinde lähedal Ida-Ukrainas.
Pinged Euroopa Liidu sees on sellega võrreldes ju tühised, pea olematud. Piirid ja vaimsed müürid nendel loovad aga koletisi juba iseenesest. Ja siit läheb asi juba loogiliseks. Millest ikka populistid muust toituvad kui hirmust.
Loodan siiski, et Soomes töötavad kalevipojad, kellest paljud sama erakonna valijad, talle mõistuse pähe panevad. Kui mitte enne, siis pärast paaritunnist umbset ootamist Tallinna sadamas ikka.
P.S. Järjekord Valka Superalko piiripunkti ees leiaks ilmselt kustumatu koha folklooris. Selle nimel võiks isegi korra katsetada."
"14.10.2016, 00:10",kultuur,https://epl.delfi.ee/artikkel/75908541/armastus-mille-eest-pole-paasu,"Armastus, mille eest pole pääsu","Angharad on Walesi tüdruk, kelle isa saadab kodukülast internaatkooli, kus kohtumine Laura-nimelise kooliõega tema edasise elu pea peale pöörab. Tüdrukutest saavad parimad sõbrannad ja kaaslased – seni kui Angharadi isa asjast teada saab ja keelab tal oma otsust põhjendamata Lauraga tegemist teha. Isa eest salajas jätkab neiu siiski sõprust ja kohtub ka Laura nägusa venna Harryga. Sellest saab alguse omamoodi armukolmnurk, tüdrukute võistlus Harry tähelepanu ja südame pärast. Kuigi kokkupuude jääb üürikeseks ja kordub alles siis, kui neiu on 17- ja noormees 19-aastane, jätab see neile mõlemale kustumatu jälje. Noorussuvi toob kaasa armumise ja õnnesära, mis päädib sellega, et Angharad jääb lapseootele ja välja tuleb õe-venna kiivalt varjatud saladus.

Rosie Thomase nime all tuntud kirjaniku (sündinud 1947) enda elu meenutab pisut Angharadi oma: temagi on sündinud ja kasvanud Walesis ning õppinud internaatkoolis. Kuna talle polnud südamelähedased hoki ja koorilaul, mida koolis au sees peeti, leidis ta koha raamatukogus. Nagu paljud kirjanikud, arvab temagi, et innukas lugemine oli kirjutamiseks suurepärane eeltöö.
Kõrghariduse omandas Rosie Thomas Oxfordis, kus õppis inglise keelt ja kirjandust, tundes lõpuks, et on õigesse kohta jõudnud. Pärast ülikooli töötas ta ajakirjanduses ja kirjastuses, kuid olles abiellunud, leidis end korraga väikelapsega ja töötuna kodust. Romaanikirjutamine tundus üks paremaid võimalusi end teostada. Mõeldud-tehtud, 1982. aastal ilmuski Rosie Thomase nime all esimene armastusromaan. Edaspidi järgnes neid riburada – ta on täiskohaga kirjanik, kes avaldab iga aasta või paari tagant uue teose.
Peale kirjutamise on Rosie Thomas kirglik rändur. Ta on roninud Himaalajas ja Alpides, matkanud Aasias (muu hulgas mööda Siiditeed), töötanud Antarktika uurimisjaamas, seilanud mööda ookeane, jooksnud maratoni ja võtnud osa Pekingi-Pariisi võidusõidust. „Päikesetõus” on üks tema esimesi romaane, mis ilmus alles 1980-ndatel. Nüüdseks on Rosie Thomas avaldanud üle 20 romaani. Ta on üks tuntumaid Briti ajaviitekirjanikke, kelle raamatud kuuluvad raamatukogulaenutuste edetabelisse ja kes on mitu korda võitnud aasta armastusromaani auhinna. Eesti keeles tema hilisemaid raamatuid seni ilmunud ei ole.
„Päikesetõus” homsest saadaval koos LP-ga vaid nädalajagu! Vaata lisa: www.lpraamat.ee
Rosie Thomas on pseudonüüm, mille kirjanik on koostanud oma ema ja õe nimest.
Ta on pärit Walesist, ka „Päikesetõusus” võib kohata Walesi fraase.
Rosie Thomas on sündinud 1947. aastal.
Ta on kahe lapse ema.
Kirjutama hakkas ta 1980-ndate alguses ja on nüüdseks täiskohaga kirjanik.
Ta on võitnud mitu Briti aasta armastusromaani auhinda, sh „Päikesetõusu” eest.
Ühe tema romaani järgi on 1999. aastal tehtud lühike telesari.
Peale romaanide kirjutamise meeldib Rosie Thomasele rännata: ta on roninud mööda mägesid, seilanud meredel ja sõitnud autoga läbi Euraasia.
Oma 60. sünnipäeva tähistas ta Alpides mäetippu ronimisega.
Ta elab ja töötab Londonis."
"19.08.2020, 00:10",arvamus,https://epl.delfi.ee/artikkel/90775019/juhtkiri-rohkem-loogikat-lennupiirangutesse,JUHTKIRI | Rohkem loogikat lennupiirangutesse,"1. septembrist saab suure koroonaohuga välisriigist saabuv inimene asendada kahenädalase eneseisolatsiooni kahe koroonaproovi andmisega. Töö tõttu reisima pidavate ja ka lihtsalt parandamatu reisikirega inimeste elu teeb see lihtsamaks, aga ainult osaliselt. Endiselt on jõus piirang, mis ei luba otselennuühendusi riikidega, kus nakatunute arv on kahe nädala jooksul olnud üle 25 inimese 100 000 elaniku kohta. Ka sellest piirangust oleks aeg loobuda, sest see ei õigusta ennast.
Praegu on terves Euroopa Liidus tekkinud absurdne olukord, kus ühest küljest lubab Euroopa Komisjon riikidel toetada lennufirmasid kümnete ja sadade miljonite eurodega. Isegi Eesti riigi lennufirmale Nordicale, mis juba enne pandeemiat ennast kokku tõmbas. Teisest küljest valitseb Schengeni viisaruumis koroonapiirangute segapuder, mis teeb reisi planeerimise keeruliseks ja reisiteekonna ettearvamatuks. Näiteks Eestisse või siit välja lennates ei saa olla kindel, et naasta saab kavandatud lennuga – tagasisõiduajaks võib see ühendus juba olla keelatud.
Viiruse levikut teistes riikides tuleb muidugi jälgida, aga praeguse mõõdiku seos tegeliku koroonariskiga on väga nõrk.
Viiruse levikut teistes riikides tuleb muidugi jälgida, aga praeguse mõõdiku seos tegeliku koroonariskiga on äärmiselt nõrk. Esiteks, üle 25 tõusnud nakatumisnäitajaga riigi lennujaama üksnes ümberistumiseks kasutavat lennureisijat puudutab selle riigi eluolu äärmiselt kaudselt. Teiseks, nakatumisrisk on siin-seal suurem eeskätt lokaalsete puhangute tõttu, mitte kogu riigis tervikuna. Kolmandaks, kuna reisipiirangud riigiti erinevad, ei kaota otseühenduste piiramine võimalust jõuda Eestisse riigist, kus meie mõõdikute järgi on liiga suur koroonarisk.
Säärased ebaloogilisused – kahjuks pole need omased üksnes Eesti lennupiirangule – lükkavad inimesi järgima koroonatõkestamisreegleid kerglaselt ja valikuliselt. Samuti tekitavad need lennufirmadele lisakulusid, mis paljuski makstakse kinni riigiabist ehk kõigi maksumaksjate taskust. Need kulud oleksid väiksemad, kui Schengeni viisaruumi, aga ka teisi riike puudutavad lennupiirangud oleksid ühtsemad ja kooskõlastatumad. Seda, et inimesed hakkavad siis liiga ohtralt reisima, ei peaks ülemäära kartma, sest reisimisega seotud ebamugavusi, ebakindlust ja ebaselgust jääks ka pärast osa lennupiirangute kaotamist palju alles. Ka karantiini- ja proovivõtmisnõuded hoiavad inimesi tugevalt tagasi."
"22.05.2017, 00:05",sport,https://epl.delfi.ee/artikkel/78287912/strong-kas-palju-voi-vahe-mida-toob-klavanile-tulevik-strong,Kas palju või vähe? Mida toob Klavanile tulevik?,"FC Liverpool pani Inglismaa jalgpalliliiga hooajale punkti turvalise 3 : 0 koduvõiduga Middlesbrough’ üle. Kuna võitis ka Manchester City, jäi tabelis kõik nii, nagu oli enne lõppvaatust: City kolmas, Liverpool neljas ja Arsenal Arsène Wengeri ajastul esimest korda viies.
Kõik see tähendab omakorda, et kuulsusrikka ajalooga Liverpool pääses sel kümnendil alles teist korda Meistrite liigasse. Tõsi, tehtud on alles pool tööd. Suvepuhkuselt tulles peavad punase klubi pallurid esmalt lõplikult tagama koha Euroopa hinnatuimas sarjas. Pääsemaks päris marjamaale ehk alagrupiturniirile, tuleb esmalt alistada üks (ja kindlasti mitte nõrk) vastane play-off-ringis.
Eesti koondise kapten Ragnar Klavan jäi eile varumehe seisusse, nagu viimasel ajal tavaks saanud. Arutleme, mida Klavan tänavu tegi ja milliseks võiks kujuneda tema tulevik Liverpoolis.
31-aastase viljandlase debüüthooaja panus kujunes arvuliselt järgmiseks: Premier League’is 20 ehk üle poole võimalikest mängudest (15 põhirivituses, viis vahetusest), liigakarikas neli kohtumist ja värav Derby County võrku, FA Cupil üks mäng.
Kõiki sarju kokku liites kandis Klavan Liverpooli särki 25 korda 1855 minuti jooksul. Põhikeskkaitsjate Joël Matipi ja Dejan Lovreni arvele jäi 32 mängu. Ülejäänud (Lucas Leiva ja Joe Gomez) täitsid seda positsiooni äärmiselt juhuslikult.
Huvitava võrdlusjoone saab tõmmata, kui vaadata, kuidas on keskkaitsjate mänguaeg jagunenud teistes Inglismaa tippklubides. Igatahes saab teha selge järelduse: Klavani tähtsus oli suurem kui teiste meeskondade esimesel varumehel. Samasuguses rollis oli ehk ainult Gabriel Paulista Arsenalis, ent siin tuleb arvestada, et osaleti ka Meistrite liigas.
Klavani tehtu võttis üsna tabavalt kokku portaal Football365, kes mahutas ta liiga varumeeste sümboolsesse koosseisu ja kommenteeris: „Ta ei saa kunagi olema Liverpooli esimene valik. Aga kui Jürgen Klopp on teda vajanud, on Klavan enamasti kindlalt tegutsenud.” Säärasesse nimistusse kuulumine pole mingil juhul häbiasi – Klavani kõrval võtsid istet näiteks Cesc Fàbregas, Michael Carrick, Willian, Anthony Martial, Marcus Rashford ja Olivier Giroud.
Mida toob tulevik Klavanile? Võib olla üsna kindel, et ta jätkab Liverpoolis. Üheks põhjuseks on veel kaks aastat kehtiv leping ja teiseks eeldus, et pingelisema kalendriga hooajal vajab Klopp senisest pikemat pinki.
Samal ajal võib võtta kergemat sorti mürki, et meeskonda värvatakse veel üks keskkaitsja. Ja lähteplaanina kindlasti mitte kolmandaks-neljandaks numbriks, vaid vähemalt Matipi-Lovreni klassiga tegija.
Kõik edasine selgub täpsemalt juba mõne kuu pärast. Inglise liiga saab taas stardipaugu 12. augustil, Meistrite liiga play-off-ring peetakse augusti lõpus.
Inglise liiga lõppseis
1. Chelsea 93 punkti, 2. Tottenham 86, 3. Manchester City 78, 4. Liverpool 76, 5. Arsenal 75, 6. Manchester United 69, 7. Everton 61, 8. Southampton 46, 9. Bournemouth 46, 10. West Bromwich 45, 11. West Ham 45, 12. Leicester 44, 13. Stoke 44, 14. Crystal Palace 41, 15. Swansea 41, 16. Burnley 40, 17. Watford 40, 18. Hull 34, 19. Middlesbrough 28, 20. Sunderland 24"
"12.06.2017, 00:05",uudised,https://epl.delfi.ee/artikkel/78523707/politsei-hakkas-niine-nahakliiniku-topeltarvete-juhtumit-uurima,Politsei hakkas Niine nahakliiniku topeltarvete juhtumit uurima,"Eesti Päevaleht kirjutas 25. mail, kuidas Niine nahakliiniku pettus osutus ulatuslikumaks ja organiseeritumaks, kui nädal varem ETV „Pealtnägija” saates olnud loo järgi algul tundus. Haigekassale topeltarvete esitamist tõendasid selleks ajaks juba sadakonna patsiendi arved. Kliiniku tööga kursis olevad isikud kinnitasid, et tegu polnud juhusliku eksituse, vaid teadliku kelmusega.
Politsei ja prokuratuur mõtlesid nädalaid, kas alustada kliiniku kohta uurimist või mitte. Nüüd kinnitab Põhja ringkonnaprokuratuuri pressinõunik Kaarel Kallas, et kriminaalmenetlust on alustatud, ent rohkem infot nad esialgu jagada ei saa.
Eesti Päevaleht kirjutas 2. juunil ka sellest, et Niine nahakliiniku juhtiv arst Marianne Niin ja kliinikule järelevalvet teinud haigekassa töötaja on ülikooliaegsed sõbrannad, kes teavad teineteist nüüdseks juba ligi 50 aastat. Kliiniku telgitaguseid hästi tundev inimene rääkis lehele, et haigekassa töötaja oli kliiniku skeemist teadlik ja olevat kliinikule lausa öelnud: laske käia!
Haigekassa esitas pärast artikli ilmumist keskkriminaalpolitseile teate võimaliku rikkumise kohta. Eelmisel neljapäeval otsustas politsei jätta selles asjas menetluse alustamata. Keskkriminaalpolitsei korruptsioonikuritegude büroo juht Mati Ombler selgitas, et haigekassa saadetud materjalist ei ilmnenud selgeid süüteole viitavaid asjaolusid.
„Ei süüteoteatest ega ka äriregistri andmetest ei nähtu, et haigekassa endine töötaja oleks kuidagi seotud avalduses mainitud osaühinguga. Ainuüksi aastatepikkune tutvus pole seaduslik alus menetluse alustamiseks,” ütles Ombler. Ta lisas, et menetlust ei saa alustada selleks, et selgitada välja, kas võimalikud süüteo asjaolud on olemas või mitte.
Ombler märkis, et korruptsiooni ja pettuse vastu võitlemine ei ole pelgalt politsei ülesanne. „Võimalike rikkumiste või probleemide tuvastamiseks saab haigekassa ka ise väga palju ära teha,” ütles ta ja nimetas auditeid ja sisejuurdlusi. Kui nende käigus ilmneb süüteo tunnuseid, siis on Ombleri sõnul võimalik ka menetlust alustada.
Haigekassa tervishoiu- ja kommunikatsiooniosakonna juhataja Katrin Romanenkov ütles, et politsei küsis neilt lisamaterjale, ent haigekassal pole veel selgust, kas neil on midagi juurde esitada."
"24.11.2015, 09:31",arileht,https://epl.delfi.ee/artikkel/73027987/roivas-pikemas-perspektiivis-voiks-luua-eesti-ja-hiina-vahele-otseuhenduse,Rõivas: pikemas perspektiivis võiks luua Eesti ja Hiina vahele otseühenduse,"Peaminister Rõivas ütles kohtumisel, et Eesti ettevõtete huvi Hiina kui sihtturu vastu on kasvamas, samuti otsitakse Hiina ettevõtete seast aina enam investoreid ühistesse arendusprojektidesse. ""Arutasime konkreetseid koostööprojekte, näiteks Tallinna Sadama kasutamist Hiina kaupade transpordiks ning Omniva koostööd Hiina suurettevõttega,"" ütles Rõivas.
Kaubandus ja logistika jäävad Rõivase kinnitusel oluliseks osaks Eesti majandusest. Hiina kui maailma suurim eksportöör on Uue Siiditee projektiga loomas uut transpordikoridori Euroopasse ning hindab Eesti geograafilist asukohta ja siinsete logistikaettevõtete kogemust.
Eestis on Euroopa Liidu idapoolseimad jäävabad sadamad, mis võimaldab aastaringset kaubaliiklust ida-lääne suunal. Heaks näiteks kahe riigi logistikaettevõtete koostööst on Omniva hiljuti loodud ühisettevõte Hiina suurima kullerfirmaga SF Express, kus Hiinast Euroopasse saabuvate pakkide logistikat korraldatakse läbi Tallinna lennujaama.
Rõivase sõnul on üks Hiinast enim huvituvaid sektoreid Eestis toiduainetööstus. ""Peaminister Li andis selge signaali, et Hiina on huvitatud oma turu avamisest Eesti põllumajandustoodetele,"" ütles Rõivas. Detsembris külastab Hiinat maaeluminister Urmas Kruuse koos Eesti toiduainetööstuse ettevõtetega.
Hiina, kus on maailma suuruselt kolmandad põlevkivivarud, on huvitatud Eesti Energia kaasaegseima põlevkivitehnoloogia kasutamisest, ning samuti koostööst kolmandatel turgudel, nagu näiteks Eesti Energia ja Hiina suurettevõtete ühisprojekt Jordaanias.
Turismist rääkides sõnas Rõivas, et ehkki Eestit külastavate turistide seas näitavad kiireimat kasvu just Hiinast pärit turistid, on kasvuvõimalusi veel rohkelt. Eesti oma kultuuriväärtuste ning puhta loodusega on hiinlaste jaoks atraktiivne sihtkoht. Tema sõnul võiks pikemas perspektiivis luua otseühenduse Eesti ja Hiina vahel."
"04.07.2018, 00:05",sport,https://epl.delfi.ee/artikkel/82932267/repliik-zlatanita-rootsi-ongi-tugevam,REPLIIK | Zlatanita Rootsi ongi tugevam,"Käimasoleval MM-il on tõestatud, et superstaarita Rootsi on isegi tugevam, kui omal ajal Zlataniga. Praeguse Los Angeles Galaxy mehe eestvedamisel jõuti kahel korral maailmameistrivõistlustel kaheksandikfinaali. Venemaal ollakse aga pärast Šveitsi 1 : 0 alistamist juba kaheksa parema seas. Viimati oldi nii kaugel 1994. aastal USA-s, kus lõpuks saadi kaela pronksmedalid.
Praegune Rootsi koondis lööb eelkõige ühtse meeskonnavaimu, kompaktse mängu, organiseerituse ja väga võitlusliku kaitsega. Kaitseliinis on kandvas rollis 2015. aasta U-21 Euroopa meistrid Victor Lindelöf ja Ludwig Augustinsson. Toona hoos olnud mehi on seekordses rivistuses teisigi.
Oma staar on ka praeguses Rootsi koondises. Selleks meheks on 26-aastane RB Leipzigi ründav poolkaitsja Emil Forsberg. Tema ümber toimuv ja tema ego suurus ei ole aga kuidagi võrreldevad Zlataniga. Mastaapide erinevus on kordades. Mängus Šveitsiga saigi lõpuks otsustavaks Forsbergi löök, mis maandus väravas läbi šveitslaste kaitsja Manuel Akanji jala. Eelnevalt oli mitu head võimalust luhta lasknud samuti Bundesligas palliv poolkaitsja Albin Ekdal.
Kui MM-i eel räägiti palju, kas Rootsi vajaks finaalturniiril Zlatanit ja 36-aastane vanameister valas oma väljaütlemistega ka ise õli tulle, siis veerandfinaali jõudmise järel peaks see teema olema lõplikult maas. Juba valikturniiri ja play-off’is Itaalia välja lükkamise järel kostus üle maailma, et ilma superstaarita Rootsi on meeskonnana tugevam. Nüüd sai see veelgi kinnitust. Kritiseerimiseks ei ole põhjust ka Zlatanil endal, kuna midagi säärast tema omal ajal saavutada ei suutnud. Meeskonnale elab ründelegend igatahes kaasa ja tema Los Angelese kodus lehvis mängu ajal uhkelt Rootsi lipp.
Veerandfinaalis ootab Rootsit nüüd laupäeval ees Inglismaa või Colombia."
"22.03.2021, 20:33",kultuur,https://epl.delfi.ee/artikkel/92906405/paikeseline-lugu-1960-aastate-soome-kalevipoegadest-tangoviiside-saatel,Päikeseline lugu 1960. aastate Soome „kalevipoegadest” tangoviiside saatel,"Raamatu pealkiri tuleneb sellest, et see räägib tantsupidudel tangosid, humpasid ja jenkasid mängivatest pillimeestest. Ühtlasi on juttu noorte soomlaste Rootsi tööle minekust ja kahe inimese armastusest.
End lõõtspillimängija ja veoautoomaniku abilisena kuidagi ära elatanud minategelane Sauli jääb sissetulekuta, kui tantsuorkestrist Hurma lahkub teadmata kuhu tema armastatu Elina, kes oli lauljannana selle peamine tõmbenumber. Ühtlasi kaob veokimehetöö, sest vana Volvo ütleb üles.
Olles pärimiste ja otsimiste kaudu teada saanud, et Elina on Rootsi läinud, ja kuulnud, et Vaasa hotellis peatub tegelane, kes värbab soomlasi Rootsi tööle, ei mõtle Sauli pikalt.
1954. aastal oli soomlastele avanenud Põhjamaade ühtne tööturg ja liikuda võis juba viisata. 1960. aastatel said tööealiseks niinimetatud suured aastakäigud, sõjajärgsed lapsed. Soomes tekkis aastas juurde 100 000 tööotsijat, töökohti jäi samal ajal 32 000 jagu vähemaks. Eriti puudutas see maapiirkondi, sealhulgas Tuuri raamatutes läbivalt otsekui ühe tegelasena esinevat Lõuna-Pohjanmaad.
Tõlkinud Piret Saluri
232 lk
Varrak
Rootsis seevastu oli suur tööjõupuudus, sest nagu Tuuri nendib, ei tahtnud rootslased enam raskemaid ja mustemaid töid teha. Neid tegid soomlased ja jugoslaavlased.
Mõlemal poolel oli nähtavasti tööga tuli takus. Värvatav soomlane ei vaevunud rootsikeelset töölepingut läbi lugema (suur osa soomlasi poleks sellest aru saanudki, aga Sauli oli „end keskkoolist läbi vedanud” ja seal rootsi keelt õppinud). Rootsi värbaja omakorda ei tundnud eriti huvi tööle võetavate meeste tausta vastu. Tõsi, mingit erilist pettasaamise ohtu tollastel Rootsi suundujatel polnud, sest töötati mõjuvõimsate ametiühingute valvsa pilgu all ja tööle hakates tuli astuda nende liikmeks.
Kaks kolmandikku Rootsi läinud soomlasi oli 1960. aastatel ametis tööstusettevõtetes. Raamatu peategelased satuvad Skövdesse Volvo mootoritehasesse. Sauli pannakse väntvõlle lihvima. Peavarju saab ta tehase poissmeeste ühiselamus, mille eluolu Tuuri värvikalt kirjeldab.
Teenistus polnud sugugi paha: jaanipäevaks sõitis nii mõnigi Soome kodustele oma värskelt ostetud Volvot näitama.
Soomlased – nagu teisedki immigrandid – kippusid ikka omasuguste seltsi. „Tangopoistes” väljendavad seda eri linnades tegutsevad soome seltsid, mis korraldavad tantsupidusid. Rootsis tegutses ka soomlaste orkestreid ja ühte sellisesse, Tangopoiste-nimelisse õnnestub Saulilgi mängima pääseda.
Võõral maal elavate soomlaste pidudel elatakse välja koduigatsust ja otsitakse üksteise seltsi. Muide, 40% Rootsi tööle läinuid olid 18–24-aastased, nii et pidutsemislustis ei olnud midagi imelikku.
Soomlaste pidutsemine käib muidugi ohtra vägijookide tarvitamisega, mis muidu vaiksed mehepojad tihti üleliia puhevile ajab. Ludvika väikelinna politseinik ütleb Saulile, et neil on rahulik linn ja enamasti läheb politseinikke vaja ainult laupäevaõhtuti soomlasi rahustama. Politseinikele tuleb tõendada, et ei ole tuldud Göteborgist narkootikume müütama.
Tuuri kirjeldab sündmusi ja kohti minavormis ning täpselt ja napilt, omaette võluv on tegelaste jutu kaudses kõnes esitus.
Elina on keset meestekampa keeruline tegelane. Jäänud rasedaks, on ta abiellunud kõvakäelise ekskavaatorijuhiga, kes on „oma ekskavaatoriga pidevalt kuskil Lapimaal maad sonkimas”, ja Elina hakkab suhtlema Sauliga. Ometi laseb ta end ühel Gustavssonil Rootsi meelitada ja seal teda kuritarvitatakse. Rootslane jõuab Elina veel ühele „jugole” pärandada, enne kui kaasmaalased ta päästavad.
Tuuri kirjeldab sündmusi ja kohti minavormis ning täpselt ja napilt, omaette võluv on tegelaste jutu kaudses kõnes esitus. Talitsetud tunded mööduvad kiiresti, kuigi saatus võib mõnikord olla karm. Põhjamaa mehe tundepuhang näeb välja selline: „Olin õnnetu, tagusin rusikaga rooliratast ja vandusin valju häälega pikki litaaniaid.”
Tuuri (sündinud 1944) kirjutab omaenda noorusajast ja eakaaslastest, sellepärast õhkub raamatust omajagu nostalgiat. Ajutistest muredest hoolimata näib elu lihtne, päikeseline ja lootusrikas. Paar kuud tööd ja Volvo, veel veidi ja korter Göteborgi äärelinnas. Lugemise juurde on soovitatav kuulata mõnda tangot Laila Kinnuneni või Eino Gröni esituses."
"04.03.2017, 00:15",lp,https://epl.delfi.ee/artikkel/77420272/19-aastat-18-eurohitti-sven-lohmus-moni-lugu-on-paris-naljakas,"19 aastat, 18 eurohitti. Sven Lõhmus: mõni lugu on päris naljakas","„Aeg on edasi läinud, elu on teine, ise oled muutunud ja muusika samuti… Paljud aastate eest kirjutatud ja esitatud lood mõjuvad tänases päevas teisiti kui omal ajal. Kohati naljakaltki,” mõtiskleb viljakas muusikalooja Sven Lõhmus (44), kui palun tal tagasi vaadates hinnata 18 eurolaulu ja Eesti Laulu konkursil osalenud lugu. 19 aasta jooksul loodud 18 laulu on selle kinnituseks parim tõestus. Niisiis, tere tulemast Sven Lõhmuse popikuningriiki!
Lõhmus: „Mu esimene katse osaleda eurolaulu konkursil – naljakalt kohmetu, kuid mõnusalt nostalgiline. Nägin selle laulu videot mõni aeg tagasi ETV-s ega suutnud tõsiseks jääda. Sel ajal tundus kõik nii äge olevat.”
Lõhmus: „Mu esimene katse osaleda eurolaulu konkursil – naljakalt kohmetu, kuid mõnusalt nostalgiline. Nägin selle laulu videot mõni aeg tagasi ETV-s ega suutnud tõsiseks jääda. Sel ajal tundus kõik nii äge olevat.”
„See lugu toimis omas ajas paremini, tänapäeval mitte niivõrd. Black Velveti esimesse aktiivsesse tegutsemisaega jääv laul. Saime olla pildis ja see oligi eesmärk. Kirjutasin ja ka produtseerisin loo esimese enda raha eest ostetud korraliku süntesaatoriga Roland XP-50, mis maksis tollal terve varanduse.”
„See lugu toimis omas ajas paremini, tänapäeval mitte niivõrd. Black Velveti esimesse aktiivsesse tegutsemisaega jääv laul. Saime olla pildis ja see oligi eesmärk. Kirjutasin ja ka produtseerisin loo esimese enda raha eest ostetud korraliku süntesaatoriga Roland XP-50, mis maksis tollal terve varanduse.”
Tol aastal ütles Lõhmus: „Mina nõustun Alar Kotkase (2 Quick Starti liige) väitega, et Eesti eurovõistluse finaali on raskem pääseda kui Eurovisioni võita.” Nüüd ütleb ta laulu kommentaariks: „Olen siiani rahul laulu meloodiaga ja meloodilise arendusega, aga muidu vaatan seda etteastet muigega.”
Tol aastal ütles Lõhmus: „Mina nõustun Alar Kotkase (2 Quick Starti liige) väitega, et Eesti eurovõistluse finaali on raskem pääseda kui Eurovisioni võita.” Nüüd ütleb ta laulu kommentaariks: „Olen siiani rahul laulu meloodiaga ja meloodilise arendusega, aga muidu vaatan seda etteastet muigega.”
„Iseäranis meeldis mulle laulu vokaalne esitus. Kirjutasin loo nädalaga valmis, mis on minu puhul haruldane. Inglismaal tehti tol aastal sellist soft-poppi palju ja see inspireeris.”
„Iseäranis meeldis mulle laulu vokaalne esitus. Kirjutasin loo nädalaga valmis, mis on minu puhul haruldane. Inglismaal tehti tol aastal sellist soft-poppi palju ja see inspireeris.”
„Suur hitt, mis tegi tol aastal Nightlight Duost rahva lemmiku. Muide, iseäranis meeldis see lugu kadunud suurmeistrile Jaak Joalale, kes väitis, et see laul võiks ka kogu Eurovisioni võita. Kui minu eelmiste aastate eurolauluvõistluse laulud jäid pigem tundmatuks, siis see tekitas ka konkurentides elevust.”
„Suur hitt, mis tegi tol aastal Nightlight Duost rahva lemmiku. Muide, iseäranis meeldis see lugu kadunud suurmeistrile Jaak Joalale, kes väitis, et see laul võiks ka kogu Eurovisioni võita. Kui minu eelmiste aastate eurolauluvõistluse laulud jäid pigem tundmatuks, siis see tekitas ka konkurentides elevust.”
„Kirjutasin laulu Mõigus garaažistuudios. Vaatasin eelmisel päeval Hiina kung-fu filmi ja nii ta tuli… Hoobilt ja kiiresti. Alguses oli idee panna laulu ka hiinakeelne fraas, aga see olnuks juba too much. Laulu pealkiri oli olemas, küll aga mitte bändi nimi. Vanilla Ninja sai autos enne loo telemajja viimist koos Piret Järvisega välja mõeldud. Mulle meeldib selle laulu lihtne, draiviv ja pungilik produktsioon. Kahjuks ei ole saanud sedalaadi musa väga palju teha. Minu üks lemmikuid eurolauluvõistlusel. Muide, laul on ilmunud ka Lõuna-Aafrika vabariigis afrikaani keeles.”
„Kirjutasin laulu Mõigus garaažistuudios. Vaatasin eelmisel päeval Hiina kung-fu filmi ja nii ta tuli… Hoobilt ja kiiresti. Alguses oli idee panna laulu ka hiinakeelne fraas, aga see olnuks juba too much. Laulu pealkiri oli olemas, küll aga mitte bändi nimi. Vanilla Ninja sai autos enne loo telemajja viimist koos Piret Järvisega välja mõeldud. Mulle meeldib selle laulu lihtne, draiviv ja pungilik produktsioon. Kahjuks ei ole saanud sedalaadi musa väga palju teha. Minu üks lemmikuid eurolauluvõistlusel. Muide, laul on ilmunud ka Lõuna-Aafrika vabariigis afrikaani keeles.”
„Kuna Nightlight Duo oli eelmisel aastal väga popiks saanud, saatsin 2003. aasta võistlusele ka teise laulu, mis pääses edasi. Selline popmuusikaformaat toimis hästi. Ka produktsioon oli korralik. Mu selle konkursi lauludest jäi ta paraku pigem vähem tuntuks.”
„Kuna Nightlight Duo oli eelmisel aastal väga popiks saanud, saatsin 2003. aasta võistlusele ka teise laulu, mis pääses edasi. Selline popmuusikaformaat toimis hästi. Ka produktsioon oli korralik. Mu selle konkursi lauludest jäi ta paraku pigem vähem tuntuks.”
„Otsisin laulu produktsiooni jaoks head võtit, kuni kuulsin 1960-ndate bossabiiti ja see andis idee. Kuna laul oli kirjutatud spetsiaalselt Laura jaoks, pidi see rõhutama tema muusikalist isikupära. Teksti kirjutasin kiiresti, mõne nädalaga. Lauluga oli see probleem, et teda tuli produtseerida nullist alates lausa kaks korda: me stuudio arvuti kõvaketas n-ö lahkus elust kaks päeva enne laulu esitamise tähtaega. Seega pidime laulu väga lühikese aja jooksul uuesti otsast peale salvestama. Muide, ses loos on kasutatud Kuule maandunud Apollo 11 astronautide ja juhtimiskeskuse vahelise jutu fragmente Kuule maandumise ajal. Laulu järgi sai nime ka meie plaadifirma Moonwalk.”
„Otsisin laulu produktsiooni jaoks head võtit, kuni kuulsin 1960-ndate bossabiiti ja see andis idee. Kuna laul oli kirjutatud spetsiaalselt Laura jaoks, pidi see rõhutama tema muusikalist isikupära. Teksti kirjutasin kiiresti, mõne nädalaga. Lauluga oli see probleem, et teda tuli produtseerida nullist alates lausa kaks korda: me stuudio arvuti kõvaketas n-ö lahkus elust kaks päeva enne laulu esitamise tähtaega. Seega pidime laulu väga lühikese aja jooksul uuesti otsast peale salvestama. Muide, ses loos on kasutatud Kuule maandunud Apollo 11 astronautide ja juhtimiskeskuse vahelise jutu fragmente Kuule maandumise ajal. Laulu järgi sai nime ka meie plaadifirma Moonwalk.”
„Tegelikult lootsime tookord, et võidab Moonwalk, aga läks teisti. Siin tuleb rääkida eelloost. Koostöös raadioga Sky Plus korraldasime konkursi, millega otsisime head lauljat, kes sooviks minu kirjutatud lauluga pääseda Eurovisioni lavale. Laura võitis ja temale sai ka laul kirjutatud. Aga kuna konkursile tuli peale Laura nii palju häid lauljaid veel, siis ei jäänudki muud üle kui panna kokku tüdrukutebänd Suntribe. Muide, sellele loole tegi Moontaxi-nimeline kollektiiv eriti hea remiksi, mis oleks võinud tegelikult olla n-ö põhiversioon laulust. Eks see oli kokkuvõttes suur õppetund endale ja koostööpartneritele, kuidas inimesi lähemalt tundmata ei saa üleöö bändi teha. Aga lõbus oli ja Eurovisioni kogemus andis palju häid elamusi. Suntribe’ist sai tuule tiibadesse ka Moonwalki väga edukas artist Mari-Leen.”
„Tegelikult lootsime tookord, et võidab Moonwalk, aga läks teisti. Siin tuleb rääkida eelloost. Koostöös raadioga Sky Plus korraldasime konkursi, millega otsisime head lauljat, kes sooviks minu kirjutatud lauluga pääseda Eurovisioni lavale. Laura võitis ja temale sai ka laul kirjutatud. Aga kuna konkursile tuli peale Laura nii palju häid lauljaid veel, siis ei jäänudki muud üle kui panna kokku tüdrukutebänd Suntribe. Muide, sellele loole tegi Moontaxi-nimeline kollektiiv eriti hea remiksi, mis oleks võinud tegelikult olla n-ö põhiversioon laulust. Eks see oli kokkuvõttes suur õppetund endale ja koostööpartneritele, kuidas inimesi lähemalt tundmata ei saa üleöö bändi teha. Aga lõbus oli ja Eurovisioni kogemus andis palju häid elamusi. Suntribe’ist sai tuule tiibadesse ka Moonwalki väga edukas artist Mari-Leen.”
„Mäletan: kaks nädalat järjest sadas vihma ja ilm oli väga halb, aga sel hetkel, kui klaveri taga laulu katsetama hakkasin, tuli päike välja. Mu toonane stuudio asus katusekambris, mille aknast nägi ainult taevast – nii sündis teksti-idee, mis on seotud päikese ja valgusega. Seda laulu on meeldiv kuulata, ta on mulle sümpaatne siiani.”
„Mäletan: kaks nädalat järjest sadas vihma ja ilm oli väga halb, aga sel hetkel, kui klaveri taga laulu katsetama hakkasin, tuli päike välja. Mu toonane stuudio asus katusekambris, mille aknast nägi ainult taevast – nii sündis teksti-idee, mis on seotud päikese ja valgusega. Seda laulu on meeldiv kuulata, ta on mulle sümpaatne siiani.”
„Rändajate” idee sain Tuneesiast – mulle meeldib kõrb ja selle salapära. Soovisin seda salapära ka lauluga edasi kanda. Usun, et õnnestus. Laul oli mitme riigi edetabelites juhtkohal ja eriti suur lemmik vene publiku hulgas. Küllap ka tänu sellele, et lauluvõistlus toimus Moskvas.”
„Rändajate” idee sain Tuneesiast – mulle meeldib kõrb ja selle salapära. Soovisin seda salapära ka lauluga edasi kanda. Usun, et õnnestus. Laul oli mitme riigi edetabelites juhtkohal ja eriti suur lemmik vene publiku hulgas. Küllap ka tänu sellele, et lauluvõistlus toimus Moskvas.”
„Kuna Laura laul oli tegelikult natuke varem valmis kui „Rändajad”, siis otsustasime samal aastal kahe lauluga riskida. Ise olin finaalkontserdi ajal New Yorgis ja panin hotelli lähedal asunud kirikusse küünla. Puhtjuhuslikult. Mäletan, et kui peaks emb-kumb laul võitma, siis võitku parim. Aga siiski on „Destiny” mu arvates hästi õnnestunud poplaul, mida kuulaks praegugi.”
„Kuna Laura laul oli tegelikult natuke varem valmis kui „Rändajad”, siis otsustasime samal aastal kahe lauluga riskida. Ise olin finaalkontserdi ajal New Yorgis ja panin hotelli lähedal asunud kirikusse küünla. Puhtjuhuslikult. Mäletan, et kui peaks emb-kumb laul võitma, siis võitku parim. Aga siiski on „Destiny” mu arvates hästi õnnestunud poplaul, mida kuulaks praegugi.”
„Laulu demoversioonis polnud õiget teksti, refräänis vaid sõnad 1, 2, 7, 3 jne. Pärast otsustasime, et las jääbki nii – andiski laulule mõneti sürrealistliku, ajuvaba ja naljaka alatooni. Samas jäi see refrään väga hästi meelde. N-ö suurel Eurovisionil osalemisest on meeles, kuidas seisime kogu tiimiga sõnatult Düsseldorfi areeni vaadates – nii gigantset lava polnud keegi meist varem näinud. Aga üldiselt oli taas lõbus ja meeldejääv kogemus sakslaste täpsest asjaajamisest ja heast korraldusest.”
„Laulu demoversioonis polnud õiget teksti, refräänis vaid sõnad 1, 2, 7, 3 jne. Pärast otsustasime, et las jääbki nii – andiski laulule mõneti sürrealistliku, ajuvaba ja naljaka alatooni. Samas jäi see refrään väga hästi meelde. N-ö suurel Eurovisionil osalemisest on meeles, kuidas seisime kogu tiimiga sõnatult Düsseldorfi areeni vaadates – nii gigantset lava polnud keegi meist varem näinud. Aga üldiselt oli taas lõbus ja meeldejääv kogemus sakslaste täpsest asjaajamisest ja heast korraldusest.”
„See on laul, mis kõnetas noori tänu uuele ja värskele näole popmuusikas ning laulu mässumeelsele olemusele. Muidugi oli suur risk minna uue artistiga laulukonkursile, aga seda, et see laul võistluse äärepealt ka võita võib, ei julgenud loota. Ütleme nii, et tugev laul ja saare naine on alati kindel kombinatsioon.”
„See on laul, mis kõnetas noori tänu uuele ja värskele näole popmuusikas ning laulu mässumeelsele olemusele. Muidugi oli suur risk minna uue artistiga laulukonkursile, aga seda, et see laul võistluse äärepealt ka võita võib, ei julgenud loota. Ütleme nii, et tugev laul ja saare naine on alati kindel kombinatsioon.”
„Ma ei tea miks, aga selle lauluga seostub eelkõige negatiivne elamus Eesti Laulult. Žürii toimetas mu arvates erapoolikult ja kohati ebaausalt, mis määras oluliselt selle laulu edenemist võistlusel. Laul seevastu rääkis siirast maailmavaatest ja unistustest… Laulu produktsioon oli inspireeritud maailmamuusikast, kaugetest meredest ja eksootilistest pillidest, mida ka kasutasin palju.”
„Ma ei tea miks, aga selle lauluga seostub eelkõige negatiivne elamus Eesti Laulult. Žürii toimetas mu arvates erapoolikult ja kohati ebaausalt, mis määras oluliselt selle laulu edenemist võistlusel. Laul seevastu rääkis siirast maailmavaatest ja unistustest… Laulu produktsioon oli inspireeritud maailmamuusikast, kaugetest meredest ja eksootilistest pillidest, mida ka kasutasin palju.”
„Mulle meeldib selle laulu produktsioon ja meloodia. Algusest saadik oli tunne, et sellest tuleb killer ehk võimas hitt. Laul sai valmis kolme kuuga. Sellest valmis ka kolm versiooni, millest käiku läks viimane. Arvan, et enamik me naislauljaid poleks suutnud seda lugu sellise paueriga laulda kui Laura. Ka tema LED-tuledes kleit tegi oma töö ja jäi hästi meelde.”
„Mulle meeldib selle laulu produktsioon ja meloodia. Algusest saadik oli tunne, et sellest tuleb killer ehk võimas hitt. Laul sai valmis kolme kuuga. Sellest valmis ka kolm versiooni, millest käiku läks viimane. Arvan, et enamik me naislauljaid poleks suutnud seda lugu sellise paueriga laulda kui Laura. Ka tema LED-tuledes kleit tegi oma töö ja jäi hästi meelde.”
„Soe ja südamlik laul. Väga meeldib. Olin kogu eelmise aasta kahe laulu vahel: mõni päev meeldis üks, siis jälle teine. Sõnum ja meloodia mõlemad on ses loos tugevad ning Grete esitas seda laulu väga omapäraselt ja meeldejäävalt. Kindlasti üks minu lemmikuid (kuigi mul pole enda loodud laulude hulgas kunagi olnud ühte ja ainsat lemmikut). Peab tunnistama, et tegelikult on kahe lauluga korraga Eesti Laulul võistelda ikka väga raske – nii psühholoogilises kui ka, mis siin salata, finantsilises mõttes.”
„Soe ja südamlik laul. Väga meeldib. Olin kogu eelmise aasta kahe laulu vahel: mõni päev meeldis üks, siis jälle teine. Sõnum ja meloodia mõlemad on ses loos tugevad ning Grete esitas seda laulu väga omapäraselt ja meeldejäävalt. Kindlasti üks minu lemmikuid (kuigi mul pole enda loodud laulude hulgas kunagi olnud ühte ja ainsat lemmikut). Peab tunnistama, et tegelikult on kahe lauluga korraga Eesti Laulul võistelda ikka väga raske – nii psühholoogilises kui ka, mis siin salata, finantsilises mõttes.”
„Laulu idee sain samanimelisest linnast, kus möödunud augustis käisin. Olin kindel, et see peab olema duett, see laul toimib just kahe inimese stoori jutustamisena. Just nii nagu Shakespeare’i „Romeo ja Julia” loos. Laul valmis kahe kuuga. Pean ütlema, et nii palju vaeva pole ma veel ühegi lauluga näinud. Loodame, et see vaev tasub ka ära. Laul tundub hästi toimivat.”
„Laulu idee sain samanimelisest linnast, kus möödunud augustis käisin. Olin kindel, et see peab olema duett, see laul toimib just kahe inimese stoori jutustamisena. Just nii nagu Shakespeare’i „Romeo ja Julia” loos. Laul valmis kahe kuuga. Pean ütlema, et nii palju vaeva pole ma veel ühegi lauluga näinud. Loodame, et see vaev tasub ka ära. Laul tundub hästi toimivat.”
Ühte asja pean veel küsima. Mis on põhiline vedru, mis paneb teda ikka ja jälle sel konkursil osalema? Meenub Sven Lõhmuse 2010. aasta alguses öeldud lause: „Mitte üks eurolaul enam!”
„See lause on küllap mingist kontekstist välja rebitud. Aga mida see lauluvõistlus mulle annab? Lähtun ikka sellest, et konkursil osalemine annab võimaluse teha artistile promo. Meil on plaadifirma Moonwalk ja muu hulgas tegeleme me oma artistide promomisega. Konkursile minek on ikka üsna kaalutletud otsus – hoida artisti pildis –, mitte lihtsalt sportlikust hasardist uisapäisa võistlema tormamine. Kuigi mis seal salata, kui juba konkursil osaled, siis on hasart täiesti olemas. Alati! Mingis mõttes ongi Eesti Laul nagu spordivõistlus: kunagi ei tea, mis juhtuda võib ja mis sind ees ootab.” "
"18.11.2015, 09:16",arileht,https://epl.delfi.ee/artikkel/72982443/pensionifondide-haldajad-ei-pea-tootlust-kehvaks,Pensionifondide haldajad ei pea tootlust kehvaks,"OECD andmetel oli Eesti pensionifondide keskmine tootlus läinud aastal 4,7%, mis annab ühenduse 34 liikmesriigi seas tagant seitsmenda koha. Eesti fondihaldurite jaoks on sellised andmed üllatus, vahendas ERRi uudisteportaal ""Aktuaalset kaamerat"".
""Eelmisel aastal oli meie fondide nominaaltootlus ehk tootlus, kus inflatsiooni pole veel maha arvutatud, 5,5%, ja kuna inflatsioon oli Eestis eelmisel aastal negatiivne, siis reaaltootlus oli meil üle 6% ja OECD riikide keskmine oli ka seal 6% juures,"" rääkis Swedbanki investeerimisfondide juhatuse esimees Kristjan Tamla.
""2014 oli hea aasta just aktsiaturgudele, seetõttu suuremaid tootlusi näitasid ka aktsiaosakaaluga fondid. Meie puhul see inflatsiooniga kaalutud tootluse number jäi 5,2 kuni pea 9%-ni,"" ütles Nordea Pensions Estonia juhatuse esimees Angelika Tagel."
"19.07.2019, 10:57",arvamus,https://epl.delfi.ee/artikkel/86886059/analuus-postimehe-meie-eesti-rubriik-esitab-kindlat-kasitlust,"Analüüs: Postimehe ""Meie Eesti"" rubriik esitab kindlat käsitlust","On olnud palju vaidlusi selle üle, mida kujutavad endast Postimehes ""Meie Eesti"" leheküljed - kas tegu on ajakirjandusega ja kui on, siis millisega? Rubriik on tähelepanu äratanud nii Eestis, kus selle kohta on pressinõukogule kaebusi esitatud kui ka jõudnud siit välja - hiljuti kritiseeris seda pressivabadust analüüsiv rahvusvaheline organisatsioon Piirideta Reporterid.
Hägused piirid
Kui pressinõukogule tuli mitmeid kaebusi selle kohta, et ""Meie Eesti"" rubriigi puhul ei ole tegemist ajakirjandusega, mille väljund tekib uudisväärtust silmas pidades ja professionaalseid valikuid tehes, määratleti rubriik autorikülgedena ja ka kui eksperdiajakirjandus.
Kõutsi ja Pärnapuu analüüsist ilmnes, et ""Meie Eesti"" rubriigi lugusid aga üldiselt arvamuslugudena ei tähistata, mis tähendab, et Postimehe veebist arvamuslugusid otsides on väike tõenäosus, et satutakse peale ka ""Meie Eesti"" artiklitele.
""Meie Eesti"" rubriigi tekstide puhul on hägune ka fakti ja arvamuse määratlus. Autorid analüüsisid artiklites olemusloo elemente, millest selgus, et ""Meie Eesti"" rubriigi tekstid võivad olla mõnevõrra subjektiivsed.
Kuigi olemuslugude puhul eeldatakse, et aluseks on faktitäpsus ja väljamõeldisi ei esitata, on lubatud autori tõlgendused ja kindel vaade. ""Meie Eesti"" tekstides raskendab seda tüüpi subjektiivsuse läbinägemist uuringuandmete ja statistika rohke kasutamine, mis iseenesest tekitab mulje teaduspõhisusest ja objektiivsusest. Andmeid tõlgendatakse enamasti viisil, mis peab toetama loo põhisõnumit.
Autorite mitmekesisus
Kõutsi ja Pärnapuu analüüsist ilmnes, et arvamusportaal on arvamustoimetajate ja Postimehe ajakirjanike nägu, enim kirjutavad autorid olid arvamustoimetajad.
""Meie Eesti"" autorite ring on veelgi ahtam ning 15 enim kirjutava autori artiklid moodustavad koguni kolm neljandikku kõigist avaldatud artiklitest.
Temaatiline sildistamine
Autorid annavad sissevaate Postimehe arvamusrubriiki ja ""Meie Eesti"" olemusse arvamuslugude märksõnastamise kaudu, milles puudub järjepidevus ja temaatiliste siltide lisamine on vaba. Sellise meelevaldsuse tõttu on kõnekad enim esinevad märksõnad, mis annavad hea ülevaate kõige sagedasemast kõneainest.
Analüüsist ilmnes, et erinevalt arvamuskülgedest tegeletakse ""Meie Eesti"" rubriigis üldiste riigikorralduse ja ühiselu kokkuleppeid puudutavate teemadega, mis suures osas langevad kokku külgede temaatilise jaotusega.
Siiski avalduvad rubriigis mõned kõnekad nüansid - selmet põhiteema oleks näiteks riigikorraldus, on huvifookuses riigireform, st riigikorralduse muutmine; selle asemel, et rääkida perede olukorrast üldiselt, on sildistamisväärne lasterikaste perede teema jne.
Autorid järeldasid, et seega on nende laiemate valdkondade artiklite puhul tegemist teatavate kitsamate teemade väljavalgustamisega.
Kõutsi ja Pärnapuu analüüsist ilmnes, et ""Meie Eesti"" rubriiki iseloomustab palju väiksem arvamuste ja maailmavaadete mitmekesisus kui Postimehe arvamusportaali. Samas tuli välja ka Postimehe arvamusportaali mitmekesisuse mõningane vähenemine.
Ragne Kõutsi ja Priit Pärnapuu artiklit ""Meie Eesti"" saab täispikkuses lugeda värskest Sirbi paberlehest."
"29.07.2020, 00:15",arvamus,https://epl.delfi.ee/artikkel/90575847/siim-tuisk-skype-i-sonumitest-suvariigini-ei-lahe-labi,Siim Tuisk: Skype’i sõnumitest süvariigini. Ei lähe läbi,"Siseministeeriumi kavatsus sundida Facebook Messengeri, Telegrami, Viberit ja teisi krüpteeritud sõnumirakendusi andma jõuametkondadele ligipääsu inimeste internetivestlustele on ääretult rumal. Esitan viis hüpoteesi, miks nad seda teevad, ja selgitan, miks ministeeriumi plaan minu arvates läbi kukub.
Tehniliselt saab sõnumirakenduste krüptograafia olla tugev või nõrk. Tugeva krüptograafiaga rakendust ei saa jõuorganid pealt kuulata. Nõrga krüptograafiaga rakendust saavad, aga seda sisse ehitatud nõrkust saavad piisava tahtmise korral ära kasutada ka kõik teised, sealhulgas halvad ja ebamoraalsed inimesed.
Need, kelle jaoks on turvalisus oluline, ei kasutaks nõrga krüptograafiaga rakendust. Nemad liiguksid edasi näiteks element.io/ suunas, mida valitsused kontrollida ei saa.
Krüpteeritud sidel põhineb sinu panga ja su raha turvalisus ning riiklikud isikustatud digiteenused. Sellel põhineb ka nii tavaline asi nagu arvutis või telefonis mängimine. Selleks et kindlustada, et sina oled sina, ja keegi teine ei saaks sinuna esineda, tuleb side hoida turvaline. Miks siis eeldatavasti targad ja enamasti adekvaatsed inimesed ikkagi eespool nimetatud rumala plaaniga välja tulid?
Elektroonilise side seadustikku täiendavas Euroopa Komisjonis otsustati, et ligipääs, mille kohus varem või hiljem tühistab, on parem kui mitte midagi. Eesti ametnik kuulas ja ignoreeris oma asutuse IT-spetsialistide hoiatusi. Minister Mart Helme, kel oleks olnud võimalik suunata direktiivi vastuvõtmist mõistlikumal moel, kas nägi võimalust summutada oma varasemaid skandaale ja lükata tähelepanu uuele teemale, või tabas teda joovastus võimalusest päriselt jälgimisühiskonda ehitada.
Selleks et kindlustada, et sina oled sina ja keegi teine ei saaks sinuna esineda, tuleb side hoida turvaline.
Miks ma arvan, et see lahendus kohtus tühistataks[t1]? Sellepärast, et tühistatud on sideoperaatorite andmete säilitamise kohustus (data retention), kokkuleppeid kolmandate riikidega reisijate nimede ja andmete jagamiseks, Privacy Shieldi ja Safe Harbori abil USA-sse andmete jagamine, aga ka hulk teisi Euroopa Komisjoni algatusi või leppeid, mis ei ole Euroopa kodanike õigusi piisaval määral kaitsnud.
Meenutada tasub ka USA krüptograafia ekspordipiirangute või ametlikult pealtkuulatavaks mõeldud kiibi Clipper Chipi läbikukkumist 1990. aastatel. Erafirmad ei võtnud seda kiipi hoolimata USA valitsuse jõupingutustest omaks, pealegi murti kiip kolme aastaga lahti hoolimata tema kõrgest salastatuse astmest.
Euroopa Komisjon teab, et tema pakutud elektroonilise side reguleerimise muudatused ei lähe läbi, aga kasutab neid üle võlli läbirääkimistaktikana, et saavutada vähemalt lühemaks ajaks info kogumise ja jagamise viisides nihe jõuorganite kasuks ja kodanike õiguste kahjuks. Muu hulgas visatakse nii bussi alla mänguga vähem kursis olevad ametnikud, näiteks meie siseministeeriumi omad, või arvestatakse lolliks jäämine nende palga või boonuse sisse.
Kohtud töötavad aeglaselt ja isegi kui Euroopa Liidu Kohus direktiivi tühistab, peab liikmesriikides juba vastu võetud direktiive ja neist tulenevat regulatsiooni hakkama eraldi muutma. See võib seletada nii komisjoni kui ka siseministeeriumi avalike teadete vastuvõtmise kiiret tähtaega ja tehnilist hägusust: neil ei olegi hästi läbi mõeldud plaani
Euroopa Liit peab praegu USA-ga kaubandusläbirääkimisi. Ameerika firmade mäekõrgune ülevõim IT vallas ja andmevoogude liikumise ühesuunalisus on paljudele Euroopa riikidele pinnuks silmas. Ehk on ka kõnealuse plaani üks eesmärk ohverdada see läbirääkimiste käigus etturina.
Kui plaan teostub, lähevad terroristid, pedofiilid, kurjategijad, aga ka IT-inimesed üle privaatsemale lahendusele.
Euroopa ja Ameerika majandusliku asümmeetria tasandamiseks ei ole muidugi ühtegi kiiret lahendust. Seadusandliku tegevusega on küll võimalik ähvardada, aga see pole eriti efektiivne viis positsioone võrdsustada. Ent kui midagi muud teha ei saa või oska, siis on abiks seegi.
Kuna Euroopas kaitsevad kohtud kodanike õigust privaatsusele, siis läheb asjade põhjalikult metsa keeramiseks vaja Ameerikat – sealne kohtusüsteem on ajaloos näidanud, et poliitiline sfäär saab seda rohkem mõjutada.
Oletame, et Joe Biden saab infarkti või kaotab mingil muul põhjusel presidendivalimised ja tagasi valitud Trump otsustab sisejulgeoleku tagamise, pedofiilide jälitamise vms üle vindi keeratud põhjusel hakata kõiki, ka Ameerika kodanikke, valimatult pealt kuulama. Tehnoloogiahiidudega sõlmitakse kokkulepe ning Apple ja Google ei paku kasutajale enam algusest lõpuni krüpteeritud sidet võimaldavaid rakendusi. Väike hulk kasutajaid, sealhulgas terroristid, pedofiilid, kurjategijad, aga ka IT-inimesed lähevad üle mingile privaatsemale lahendusele. Ent tegelik eesmärk polegi neid ohjeldada, vaid hoopis võimalus rahvahulki jälgida, sealhulgas inimeste poliitilisi eelistusi tuvastada.
Euroopa võitleb algul vastu, aga kasutajate endi „valikul” või mingi teoreetilise kaebamisvõimaluse tekitamisega saavutatakse inimeste nõusolek ja voilà, ka Euroopa jõuorganid saavad võimaluse hankida oma kodanike kohta samasugust infot, juriidiliste nüansside huvides võib-olla üleatlandilise inforingiga. Moraalne üleolek Hiinast on kaotatud, elagu Orwell!
Eelmised hüpoteesid lähtusid eeldusest, et otsustajad teavad, mida nad teevad. Aga riigi ja ametnikega kokku puutudes olen kogenud ka vastupidist: üksiku erahuvi või täieliku ignorantsuse tõttu toimub midagi, millel ei olegi sügavamat mõtet. On lihtsalt rumal mõte ja keegi pole võtnud vaevaks seda peatada.
Ministeerium poeb Euroopa Liidu seljataha
Selle aasta lõpuks peab Eesti üle võtma Euroopa elektroonilise side seadustiku. See näeb ette reguleerida peale telefonikõnede kaudu käiva side ka kõikvõimalikke sõnumirakendusi, nagu Skype, WhatsApp, Viber jt.
Seetõttu soovib meie siseministeerium panna Eesti seadusse kohustuse, et rakenduse haldaja peab andma politseile kasutajate sõnumeid krüpteerimata kujul või sõnumite lugemiseks tarvilikud võtmed.
Säärast seletust on raskem uskuda Euroopa Komisjoni puhul, kuigi neilgi on niisugust asja juhtunud. Aga Eestis pole targad inimesed, kes riigi digivõimed üles ehitasid või neid ülal hoidsid, sageli enam riigi teenistuses. On võimalik, et head nõu ei antudki või seda ei tahetud kuulda, sest poliitik lihtsalt ei usalda ametnikke."
"10.03.2017, 00:05",sport,https://epl.delfi.ee/artikkel/77495126/barca-koigi-aegade-voitlus-ja-uks-ilu-viga,Barca kõigi aegade võitlus ja üks (ilu)viga,"Terve maailm vaimustus, otsides toimunu kirjeldamiseks epiteete ja kohta kõigi aegade tagasitulekute pingerivides. Oletati, kui palju võis Kataloonia pealinnas tolle õhtuga iive kasvada. Endiselt Barca kaitsjalt, praeguselt Evertoni peatreenerilt Ronald Koemanilt pinniti pressikonverentsil muljeid, kuni hollandlane teatas: „Kas tulime siia rääkima Barcelonast või Evertonist?”
Barcelona treener Luis Enrique oli vaid seitse päeva varem teatanud, et paneb suvel ameti maha, kuid sooritas pärast Sergi Roberto võidukolli esmalt väljakuserval ja pärast lõpuvilet platsil sellise spurdi, et…
„Mõned mu liigesed jäid sinna. Aga toimunu vääris seda täielikult. See oli midagi enamat kui triller. Tahaks nutta, aga pisarad ei tule välja. See oli tahte ja usu triumf,” teatas treener, kelle pädevus pärast avamängu suureskoorilist kaotust pehmelt öeldes kahtluse alla seati. PSG boss Unai Emery kehastus aga, vastupidi, taktikageeniusest ühtäkki araks ja saamatuks kaotajaks.
Vägev võitlus ja võit tõstsid Kataloonia uhkuse kihlveokontorite silmis hoobilt liiga suurimaks soosikuks. Võimas seeria – kümme aastat järjest vähemalt veerandfinaalis – sai jätku.
Kuid Luis Suárezel õnnestus Aytekin meeleheitliku sukeldumisega haneks tõmmata ja selle asemel, et uruguailasele sama teo eest teist kollast kaarti näidata, realiseeris Neymar 91. minutil penalti.
„Ma ei saa süüdista kohtunikke, ehkki suured otsused läksid meie vastu. Aga peame ise vastutuse võtma. Seda ei tohtinuks iial juhtuda,” ütles Emery, kes peitis vahetult pärast lõpuvilet valupisaraid.
Meistrite liiga
1/8-finaalid
FC Barcelona – Paris St. Germain 6 : 1 (3. Suárez, 40. omavärav Kurzawa, 50. pen. Messi, 88. ja 90.+1 pen. Neymar, 90.+5 Roberto – 62. Cavani)
Kahe mängu kokkuvõttes 6 : 5
Dortmundi Borussia – Lissaboni Benfica 4 : 0 (4., 61. ja 85. Aubameyang, 59. Pulisic)
Kahe mängu kokkuvõttes 4 : 1
Arsenal – Müncheni Bayern 1 : 5 (2 : 10)
Napoli – Real Madrid 1 : 3 (2 : 6)"
"25.01.2016, 13:12",arileht,https://epl.delfi.ee/artikkel/73507221/nafta-hind-toi-norras-kokku-hadaistungi,Nafta hind tõi Norras kokku hädaistungi,"Istung algas Norra aja järgi kell 10. Norra otsustajad on seni vältinud sõna kriis kasutamist majanduse olukorra kirjeldamisel.
Nüüd ollakse sunnitud tõdema, et naftatööstuse 30 000 töökohta ei tule enam tagasi.Tõenäoliselt jätkab valitsus sõnumiga, et kriisi ei ole ning et rahapoliitika on esimene kaitseliin, ütles Svenska Handelsbankeni vanemökonomist Marius Gonsholt Hov Bloombergile.
„Kuid nad peavad tunnistama, et olukord on muutnud kriitiliseks ning halvenemise riskid on kasvanud. Nad peavad panema selliseks puhuks valmis mingisuguse abipaketi.„Norra majandus kasvab jätkuvalt,“ ütles reedel Davoses Norra peaminister Erna Solberg.
Majandusele on olnud abiks langenud Norra kroon. Mullusest tipust euro vastu on Norra kroon langenud umbes 15%. Norra majanduse kogutoodangust annab kütus umbes viiendiku. Läinud nädalal kündis nafta hind värske 12-aasta madalama taseme 27,10 dollarit.
2014. aasta tipphetkel maksis barrel musta kulda 115 dollarit. Solberg ütles, et kuigi naftatööstus on kriisis ei ole seda majandus laiemalt. Valitsus kulutab majanduse elavdamiseks rekordmahus aastakümnetega kokku kogutud naftarikkust.
Keskpank on valmis alandama intressimäära, mis praegu on 0,75%.Norra keskpank teatas, et madalam intressitase, stiimulid ja nõrgem kroon on piisavad majanduse kriisist eemal hoidmiseks. „Investorid on juba arvestanud hindadesse Norra keskpanga lõdvema rahapoliitika,“ ütles Nordea Marketsi analüütik Aurelija Augulyte."
"27.08.2018, 00:10",sport,https://epl.delfi.ee/artikkel/83465473/eesti-on-vorkpallimaa-mehed-murdsid-em-ile-naised-on-samuti-suures-mangus,"Eesti on võrkpallimaa: mehed murdsid EM-ile, naised on samuti suures mängus","Kui siiani sai Euroopa meistrivõistlustele 16 võistkonda, siis nüüd pääseb neid sinna esimest korda 24. See hinnaalandus muutis finaalturniirile jõudmise meeste jaoks kohustuslikuks programmiks. Gheorghe Crețu hoolealused ei lasknud soosikuseisusega kaasnevatel pingetel enda tegutsemist pärssida ja sooritasid kohustusliku kava veatult: Lätit löödi Riias 3 : 1, Iisraeli võideti 3 : 0 ja 3 : 1 ning juba enne alagrupiturniiri viimast vooru ongi tee EM-ile taas valla. Varem on finaalturniiril Avo Keele taktikepi all saadud 12. (2011) ja 14. (2009) koht ning Crețu juhtimisel 11. (2015) ja 13. (2017) koht. Nüüd on meestel suur soov teha EM-il samm edasi.
Eile hilisõhtul Tel Avivi lähedal Ra'anana linna kitsukeses võimlas peetud kohtumises hakkasid juudid esiti südilt vastu. Avageimis juhtis Eesti 24 : 22, ometi kaotas 29 : 31. Sinilõvid leidsid seejärel oma mängu, hästi vedas kaaslasi 22 punkti kogunud diagonaalründaja Renee Teppan, temporündaja Andri Aganits hiilgas nii rünnakul (12-st 10) kui ka sulustamisel (6 punktiblokki). Mäng oli ka väga emotsionaalne, näiteks teine geim lõppes ilma palli mängu panemata. Meie eduseisul 23 : 14 vaieldi pikalt teemal, kas Teppani rünnak maandus sisse või mitte. Kohtunik arvas, et see oli sees, kuna Aleksander Šafranovitš arvas teisiti ja ütles midagi inetut ilmselt Rait Rikbergile, teenis ta punase kaardi ja seega geim oligi läbi. Kahes viimases geimis anti Iisraelile 20 ja 18 silma.
Esimest korda suures mängus kaasa rääkiv Eesti rahvusnaiskond pidas laupäeval Kalevi spordihallis 500 pealtvaataja ees ellujäämismängu Tšehhiga. Kui võõrsil kaotati Euroopa esitosina võistkonnale kuivalt, siis kodus suudeti end hoopis paremast küljest näidata. Hasartselt alustanud ja ohtlikku servi löönud eestlannad võitsid esimese geimi 25 : 15, teise 26 : 24 ja evisid kolmandas geimis ka matšpalli. Ometi võitsid pikakasvulised tšehhitarid geimi 26 : 24 ja seejärel neljanda juba kindlalt, 25 : 16.
Meie naised on sel hooajal kodusaalis 2 : 0 eduseisu kahel korral maha mänginud. Igati loogiline oli arvata, et hoo sisse saanud tšehhitarid võtavad nüüdki oma. Lõppude lõpuks ongi võistkonnad siiani pallinud sõna otseses mõttes eri liigades: Euroopa liigas debüteerinud Eesti lõpetas Hõbeliiga neljandana, Tšehhi sai Kuldliigas pronksi. Treenerid võtsid otsustava viienda geimi eel pingeid maha ja saatsid hoolealused platsile sõnadega: „Tüdrukud, mida te põete? Minge ja nautige mängu!”
Viies geim kulges nagu Ameerika mäed: 4 : 2 meile, 5 : 7 neile, 10 : 7 meile (Kertu Laagi kolme serviässa järel), 11 : 13 neile, 14 : 13 meile (suurepärase serviseeria tegi pallima vahetatud 20-aastane Hanna Pajula). Seisul 15 : 14 tõstis sidemängija Julija Mõnnakmäe palli viimastes mängudes Eesti üheks rünnakuliidriks kerkinud Kristiine Miilenile. Too jõudis veel mõelda, et nüüd tuleb panna, mitte midagi tagasi hoida ega pärast taga nutta, ning põrutaski palli jõuga maha – tehtud! Emotsionaalne võidutrall võis alata.
„Kõige rohkem teeb heameelt, et pärast kindlat kaotust Tšehhile suutsime end koguda ja näidata iseloomu,” rõõmustas peatreener Andrei Ojamets, kes meenutas, et tervisemurede tõttu on vahepeal kaotatud kaks olulist mängijat – Anu Ennok (probleemid seljaga) ja Kristel Moor (varbaluumurd). „Tšehhid on tšehhid, vaadates seda materjali, mis neil on... Viimane uudis on see, et nende nurgaründaja Helena Havelková hakkab mängima Venemaa superliigas Moskva Dünamos, see räägib juba ise enda eest.”
„Me ei andnud lõpuni alla,” rääkis Eesti resultatiivseimana 20 punkti kogunud Kertu Laak. „Neljandas geimis oli natuke äravajumise hõngu, aga viiendas läksime täiesti uue hooga peale. Suutsime lõpus näidata kindlat kätt, selle üle on väga hea meel.”
Nelja vooru järel on ainult võite tunnistanud Soome naiskond taganud koha alagrupi kahe parema hulgas ehk nad pääsevad 30-aastase vaheaja järel EM-ile. Kahe võiduga Eesti ning ühe võiduga Tšehhi ja Rootsi võitlevad teise pileti nimel.
Eesti kohtub jaanuaris kodus Rootsi ja seejärel võõrsil Soomega. Kui mõlemad mängud võidetakse, on edasipääs kindel, igal juhul püsib võimalus viimase vooruni. Siiani pole asjaosalised ise kõva häälega EM-ist rääkinud, nüüd ei saa sellest eesmärgist enam üle ega ümber. Seda enam, et Rootsit võideti suvel võõrsil 3 : 1, Soome vastu juhiti avamängus 2 : 0. Pealegi võib põhjanaabritel viimaseks vooruks olla alagrupi esikoht kindlustatud ja motivatsioon pügala võrra madalam. Rootsi nurgaründaja Anna Haak siirdub aga USA-sse mängima ja tema osalemine klubihooaja keskel on üsna kahtlane.
„Mul ei ole kombeks suuri lubadusi anda ja eelistan minna samm-sammult,” vältis Ojamets siiski liigset eufooriat. „Jah, meie šansid on tõusnud ja Rootsi on oma võimalused praktiliselt minetanud. Hetkeseisuga tuleb öelda: kõik on võimalik, aga peame väga kõvasti pingutama.”
„Kõik on meie endi kätes. Arvan, et läheme ikka edasi pääsema, aga vaatame, mis saab,” sõnas temporündaja Liis Kullerkann samuti veidi ettevaatlikult.
Laak oli veidi uljam. „Peab olema enesekindel. Kindlasti lähme neid mänge täiega võitma. Näitasime ju mõlema vastu, et oskame mängida: Rootsi vastu tuli võit ära, Soome vastu oli käeulatuses.”
„Meil on nii raske alagrupp – kui siit edasi saaks, oleksime kõvad mutid!” naeris Miilen lõbusalt.
Võrkpallinaiskonna EM-ile jõudmine oleks Eesti spordis ülimalt erakordne saavutus. Siiani pole ükski meie naiskond midagi sellist suutnud.
Võrkpalli EM-valiksari
Naised
E-grupp
Rootsi – Soome 0 : 3
14 : 25, 25 : 27, 19 : 25
Eesti – Tšehhi 3 : 2
25 : 15, 26 : 24, 24 : 26, 16 : 25, 16 : 14
Punktid: Laak 20 punkti (+18), Miilen 18 (+9), Kullerkann 10 (+10), Hollas 10 (+9), Nette Peit 9 (-2), Mõnnakmäe 4 (-1), Pajula 1 (+1)
Tabel: 1. Soome 4 võitu (10 punkti), 2. Eesti 2 (6), 3. Tšehhi 1 (6), 4. Rootsi 1 (2).
Mehed
B-grupp
Eesti – Iisrael 3 : 1
29 : 31, 25 : 14, 25 : 20, 25: 18
Punktid: Teppan 22 punkti (+13; rünnak 61%), Aganits 16 (+15; 83%; 6 blokki), Täht 12 (+2; 33%), Kollo 12 (+6; 52%), Tammemaa 10 (+9; 71%), Toobal 3 ja Treial 1 punkt.
Tabel: 1. Eesti 3 võitu (9), 2. Iisrael 1 (3), 3. Läti 0 (0)."
"20.07.2015, 23:32",arileht,https://epl.delfi.ee/artikkel/71944589/tallinna-arikinnisvaraturul-laheb-lahiaastatel-tihedaks-rebimiseks,Tallinna ärikinnisvaraturul läheb lähiaastatel tihedaks rebimiseks,"Foto: Tiit Blaat

Eestis toimib ärikinnisvara turg ainult Tallinnas ja Harjumaal. Üht-teist huvitavat ehitatakse Tartus, aeg-ajalt elavneb Pärnu kant. Pealinnas läheb aga lähiaastatel põnevaks, sest uusi arendusi kerkib nagu seeni pärast vihma. Kas leidub rentnikke ja ostjaid?
Pindi Kinnisvara kommertskinnisvara valdkonna juht Mihkel Pärtel ei nimeta toimuvat buumiks, kuid nendib, et ehitatakse väga palju uut A-klassi ärikinnisvara. Praegu on nõudlus tõesti väga suur nii kesklinnas kui ka äärelinnas. Kui kaua see aga kestab?
„Kahe järgmise aasta jooksul rajatakse väga palju büroopinda. Nii suurt mahtu pole pärast kriisi peale tulnud. See tähendab, et tekib konkurents, mis omakorda tähendab, et rendihind ei tõuse niipea. Kui arendajal on praegu rendihinnale kõrgemad ootused, siis need tõenäoliselt ei realiseeru.”
LVM Kinnisvara juhatuse liige Ingmar Saksing on käesoleva aasta esimeses pooles täheldanud äripindade pakkumiste vähenemist renditurul. Rendihind on aga 12% võrra tõusnud.
„Samal ajal on äripindade müügipakkumiste arv 17% võrra kasvanud. Hind on kasvanud 10%, tehinguhind 98%,” ütles Saksing.
Saksing põhjendab ülisuurt kasvu sellega, et poolaastate võrdluses on müüdud tunduvalt kallimat vara. Käesoleva aasta esimesel poolaastal tehti 56 tehingut – 105 257 366 euro eest. Eelmise aasta samal ajal 47 tehingut 44 544 894 euro eest.
„Tallinna üürihindu vaadates on endiselt kõige kallim ruutmeetrihind vanalinnas. Seda juhul, kui bürood välja jätta. Vanalinnas on bürood keeruline rentida. Seal ei arenda neid keegi, sest kui sama hinnaga saab Ülemiste Citysse või mujale kesklinna A-klassi pinna, kus hinnas on ka tasuta parkimine, siis ei teki küsimust, mida valida. Vanalinn on ja jääb meelelahutuse ja kaubanduse kantsiks,” kinnitas Pärtel. Nõmmele uusi büroosid ei tule. Hind on Tallinna madalaim, sest seal on enamasti vanemad B- ja C-klassi pinnad.
Pärtel nimetab mitut piirkonda, kuhu ärikinnisvara arendatakse või mis lähiaastatel väga populaarseks muutuvad. Uusi ärimaju kerkib nii Mustamäe tee äärde kui ka Paldiski maanteele loomaaia juurde. Huvitav on näha, kuidas arenevad Pirita tee äärde planeeritavad projektid. Loomulikult jätkub Ülemiste City ehitamine.
„Kesklinn toimib alati, ka suuremate magistraalide äärsed alad. Väga huvitavaks läheb sadama alal, kuhu ehitatakse nii elumaju kui ka kaubandushooneid. Kui kõik läheb plaanipäraselt, hakatakse arendama ka lennusadama kõrval asuvat Noblessneri piirkonda, kuhu rajatakse IT-agentuur ja Merko hakkab ehitama ka kortermaju. Sinna võikski kerkida Noblessneri kvartal. See on pikaaegne projekt, maht on suur,” tutvustas Pärtel.
Endise Tere piimakombinaadi territooriumile peaks tänavu hakatama kaht tornmaja ehitama. Tegemist on Lelle kvartaliga.
„Need kohad saavad tõenäoliselt populaarseks. Kui aga hakata Mustamäe tee lõppu büroohoonet ehitama, siis sellel suurt minekut olla ei tohiks,” arutles Pärtel."
"26.01.2017, 00:05",kultuur,https://epl.delfi.ee/artikkel/77015298/vaikese-printsi-lavastaja-prints-naitab-meile-meie-enda-peegelpilti,„Väikese printsi” lavastaja: prints näitab meile meie enda peegelpilti,"Antoine de Saint-Exupéry „Väike prints” on raamat, millega paljudel on oma kokkupuude. Lavastaja Mirko Rajas, kes loo juba pühapäeval NUKU teatris lavale toob, ei ole erand.
Lugesin ilmselt ülikooli ajal, aga esimene kokkupuude „Väikese printsiga” on ajast enne kooli. Seda loeti mulle õhtuti ette. Mul ei olnud sellest ajast meeles sündmustik, küll aga inimese hääl, kes seda luges, ja kogu õhtune atmosfäär. Seos selle raamatuga ei ole niivõrd intellektuaalne, kuivõrd tunnetuslik.
Kahtlemata on see ambitsioonikas teos, mida lavale panna. Teisalt on see jällegi niivõrd hea, et ehk ei pea kartma. N-ö „Väikese printsi” usk on minu meelest mõneti õigustatud, aga mõneti ka ületähtsustatud. See on lihtsalt üks hästi läbikomponeeritud kirjandusteos, mille kirjutas üks kirjanik suhteliselt keerulisel eluetapil ning lõi niimoodi sümbolistliku ja inspireeriva loo.
Mulle tundub, et tõlgendamise puhul ei ole õiget ega valet. Igasuguseid alltekste ja sümboleid võib otsima ja leidma jäädagi, aga samas on see ikkagi üsna autobiograafiline teos. Kui tutvuda Exupéry eluloo ja keeruliste suhetega oma abikaasa Consueloga, siis see ja „Väike prints” on vägagi seotud. Peamine teema, mida lendur on kõrbesse lahendama läinud, on mõneti Exupéry ja tema abikaasa suhte läbimängimine. Miks väike prints oma koduplaneedilt lahkub? Ta märkab midagi, mis on tohutult ilus, armub sellesse, aga ei oska temaga koos elada, teda hoida ja armastada. Tal on tarvis ära minna, et õppida maailma paremini mõistma ja aru saada, kuidas elada selle suure tunde, suure iluga – kuidas tahes me seda nimetame. Ta saab oma vastused ja läheb tagasi.
Ma arvan, et ma olen sealmaal, kus vastutuse hulk vanusega kasvab. On pere ja lapsed, see kohustab ehk teistsugust elu elama. Need probleemid, millest raamat räägib, on minu jaoks aktuaalsed, aga samas püüan säilitada unistusi, mis mul olid seitsmeaastaselt või 15-aastaselt. Kui inimene loobub aktiivsest tõeotsingust ja hakkab kuidagi lihtsalt elama, siis ehk on tarvis seda kõrbe, kus kohtuda väikese printsiga, kes näitab meile meie enda peegelpilti.
Ma teadlikult ei ole neid kuigi palju läbi töötanud, aga mulle on jäänud mulje, et lavastused, mis selle loo põhjal luuakse, illustreerivad sageli seda, kuidas jutustaja meenutab kunagi kõrbes toimunut. Me mõtlesime, et püüame pigem lahti mängida selle situatsiooni, mis kõrbes juhtub. Kui lendur tegi kõrbes hädamaandumise ja pidi tõesti seal kuus kuni kaheksa päeva suhteliselt keerulistes füüsilistes ja vaimsetes oludes olema… Püüame otsida seda, mis seal kõrbes tegelikult toimus, millised maailmad joonistusid.
Selle materjali teevad keerukaks ennekõike inimeste ootused. Igaühel on mingisugune ettekujutus – kes on näinud „Väikesest printsist” multikaid, kes tsiteerib raamatu teksti, võib-olla allikat teadmatagi…
Oleme lavastusele pannud alapealkirja „Lavastus, mis teeb lastest täiskasvanud ja muudab täiskasvanud lasteks”. Mulle tundub igal juhul, et seal on midagi kõigile. Selle loo vastuvõtt oleneb sellest, millised teemad on vaataja elus parajasti olulised ja mida ta otsib. Ma mõtlen, et võib-olla ei ole lastele lavastades alati kõige tähtsam püüda lapse tähelepanu hirmus ägedate atraktsioonidega ja siis on suur katastroof, kui laps ütleb, et tal on igav. Mulle tundub pigem, et kui laps ütleb sulle kodus, et tal on igav, siis võid kergendatult hingata. Lastel peabki teinekord igav olema. Aga ma ei reklaami nüüd lavastust sellega, et lastel on saalis seda lavastust vaadates igav! (Naerab.) Me ikka tahame, et lastel oleks põnev vaadata ka.
Minu jaoks ei ole kõige olulisem mitte vahetu emotsioon, vaid see, mille inimene saab saalist lahkudes ja mille ta võtab ellu kaasa. Sooviksin, et lapsed saaksid oma vanematega pärast etendust mingisugustest situatsioonidest pikemalt rääkida. Võib-olla vanemad jälgivad rohkem lenduri lugu, lapsed väikese printsi lugu, ja siis ongi huvitav vaadata, kuidas need omavahel põimuvad.
On küll nukke. Kuna planeetide elanikud on fantaasiamaailmast ehk mitte realistlikud, vaid äärmusesse viidud karakterid, siis nad näevad sedamööda ka välja. Mulle tundub, et Rositaga (Rosita Raud on lavastuse kunstnik – toim) oleme nende jaoks päris huvita märgisüsteemi leidnud. Osa tegelasi on otseses mõttes nukud, osa on aga inimesed, kes töötavad nukusüsteemis.
See tähendab seda, et näitlejad mängivad n-ö suuri nukke, neil on maskid ja vastavad kostüümid, mis kõik kokku loob neile nukuliku karakteri. Näitlejal on alati peale oma hääle ja keha veel mõni element, mis tema tegelaskuju juurde kuulub, olgu selleks suur kell, mis katab terve pea, või pika nokaga mask ja suled…
Rosital on vanalinnas stuudio, mis on igasuguseid kummalisi asju täis. Olen seal korduvalt käinud. Ja tõesti, propeller oli tal seal juba aastaid tagasi. Selle oli ta kusagilt ostnud mõttega, et äkki läheb kunagi vaja. Ilmselt oli see ka mingi sisemine äratundmine. Rosita isa oli lendur. See on huvitav, kuidas see nüüd järsku nagu pusletükk õigesse kohta asetus ja siia lavastusse välja jõudis. Aga mulle tundub, et kui on „Väike prints”, siis ei saa ilma lennukita… See ei ole lihtsalt objekt laval, vaid me kasutame seda maailmade ja ruumi loomiseks.
Antoine de Saint-Exupéry „Väike prints”"
"14.02.2020, 00:05",sport,https://epl.delfi.ee/artikkel/88928523/kolm-noort-rallisoitjat-kolm-erinevat-teed-tippu,"Kolm noort rallisõitjat, kolm erinevat teed tippu","Ken Torni võib nimetada Juunior WRC veretaniks, Roland Poom püüab näidata kiirust enda jaoks mugavatel rallidel, Georg Linnamäe julgeb teha teistest erinevaid valikuid ja avaldab ka oma suure eesmärgi."
"05.02.2018, 00:05",uudised,https://epl.delfi.ee/artikkel/80994239/viimsi-vald-vottis-sde-poliitiku-3000-eurose-palgaga-toole-staadioni-haldama,Viimsi vald võttis SDE poliitiku 3000-eurose palgaga tööle staadioni haldama,"29. juulil 2015 sõlmis Viimsi valla firma Viimsi Halduse juht Madis Saretok töölepingu sotsiaaldemokraat Raimo Tanniga. 3000-eurose kuupalga eest pidi Tann haldama Viimsi uut staadioni ja ellu viima leedvalgustuse võimaliku kasutuse projekti.
Paar kuud varem, mais oli Viimsis toimunud järjekordne võimupööre, mis tõi vallavanemaks Reformierakonna liikme Alvar Ildi, vallavolikogu esimeheks sai sotsiaaldemokraat Mailis Alt, kes praeguseks ei kuulu enam erakonda. Nii Tann kui ka Saretok olid tollal ja on ka praegu Viimsi vallavolikogu liikmed. Saretok kuulus valimisliitu Parteivaba Viimsi, mis osales siis koalitsioonis Reformierakonna ja sotsidega.
Saretok väitis, et tollal nn pandi ta tanki ja kästi Tann tööle võtta, ka palga suurus öeldi talle ette. Tanni 3000 eurot oli suurem palk, kui firma juht Saretok ise teenis. „Meid väänati jupp aega, sest mul ei olnud seda raha kusagilt võtta. Sain kõvasti riielda, et venitasin. Summa oli suur, see lõi palgafondi sodiks,” meenutas Saretok. Vajaliku raha saamiseks tõstis Viimsi kinnisvara haldav vallafirma üüri, mida vallalt vallamaja eest küsiti.
Tanni töölevõtmisest rääkis Saretoki sõnul temaga Mailis Alt, kes tollal juhtis Viimsi sotsiaaldemokraate, sellest olevat aga teadnudt ka teised. Alt ise väitis, et tema ei ole Tannile töökohta küsinud ja ta ei tea, miks Saretok seda juttu räägib.
Tann selgitas, et ta võeti staadionile päriselt tööd tegema, mitte niisama palka saama. Tema korraldada oli lume lükkamine staadioni puhastus, väravate avamine ja sulgemine, katete paigaldus ja muu. Alles avatud staadionil tekitasid suuri probleeme sinna korda rikkuma tikkuvad noored. „Lapsed tegid igasugu lollust, WC-kast tassiti muru peale ja kallati tühjaks. Õnneks ei olnud seal palju sees,” kirjeldas Tann. Seetõttu pandi staadionile valvekaamera, mida Tann vajaduse korral kasvõi kogu ööpäeva jälgis, kuni noored enam staadionile ei tunginud.
Tanni teine, leedvalgustuse projekt lõppes aga suuremate tulemusteta.
Saretok kinnitas, et Tann teeb päriselt tööd. Erinevalt Tannist on ta Viimsi vallavolikogus opositsioonis ja Viimsi vana staadioni müügi pärast vallavõimuga kõvasti tülis.
Tanni tööleping lõppes 31. oktoobril 2017 ehk vahetult pärast kohalikke valimisi. Ta valiti vallavolikokku tagasi ja sotsid on koos Reformierakonnaga Viimsis koalitsioonis. Tann töötab endiselt staadioni haldajana, küll aga kärbiti tema palka 1500 euro peale. „Ülemused ütlesid, et selle töö jaoks on seda küllalt,” lausus Tann.
Tann polnud ainus. Juba 2014. aastal võeti Viimsi Halduse palgale vallavolikogu liige Jüri Kruusvee, tasu oli 1950 eurot kuus. TPI mehaanikainsener Kruusvee sai tehnilise järelevalve nõustaja ametisse. Ka tema võttis tööle Saretok, aga Kruusvee palkamise täpseid asjaolusid ta enam ei mäleta.
Kruusvee valiti eelmisel aastal samuti vallavolikogusse tagasi, ta toetab volikogus Viimsit praegu valitsevat Reformierakonna ja SDE koalitsiooni.
Kuu aja eest asus Kruusvee tööle teise vallafirmasse Viimsi Vesi, kus ta tegeleb samuti tehnilise järelvalvega. Terviseprobleemide tõttu töötab ta poole kohaga ja tagasihoidliku palgaga. Juttu, et töökohad sai ta poliitilise toetuse eest vallavolikogus, nimetas ta pahatahtlikuks valeks.
Praeguse vallavolikogu liikmetest on Viimsi Halduses tööl ka Reformierakonna fraktsiooni liige Valdur Kahro.
Oviir: poliitilist suunist polnud
Sotsiaaldemokraatide Harjumaa piirkonna juht Liisa Oviir ütles, et Raimo Tanni töökoht Viimsi vallafirmas Viimsi Haldus oli tavapärane töökoht, mille jaoks sõlmiti Tanni ja tööandja vahel tööleping. Oviir, kes töölepingu sõlmimise ajal polnud veel piirkonna juht, märkis, et tema info järgi ei arutatud seda töökohta volikogus üldse. „Minu teada mitte mingisugust poliitilist suunist pole olnud,” sõnas ta ja lisas, et sellised seosed on meelevaldsed.
Teisalt tunnistas Oviir, et ta ei tea, millistel tingimustel Tann Viimsi staadioni haldajana töötas, sest töölepingud on konfidentsiaalsed. Kuid Oviir kinnitas, et Tanni sõnutsi oli tööülesandeid palju rohkem kui vaid väravate avamine ja sulgemine. Ühtlasi juhtis Oviir tähelepanu, et töölepingu eest vastutavad töölepingu pooled. Seega kui Tanniga sõlmis lepingu Viimsi Halduse juht Madis Saretok, vastutab Oviiri hinnangul lepingu eest Saretok ise. Otti Eylandt"
"17.02.2021, 12:00",arvamus,https://epl.delfi.ee/artikkel/92582185/paeva-teema-vilja-kiisler-juri-ratas-puuab-kaja-kallasega-porandat-puhkida-mage,PÄEVA TEEMA | Vilja Kiisler: Jüri Ratas püüab Kaja Kallasega põrandat pühkida. Mage,"Mäletate, kuidas Keskerakonna poliitveteran Mailis Reps valitsuse moodustamise aegu Kaja Kallase kõrval silmi pööritas ja kogu kehakeelega demonstreeris, et Kallase jutt ei kõlba kuhugi? Kallas komistas tõesti siin ja seal, aga mis seal imestada. Keegi ei sünni peaministriks. Mäletate, mismoodi Jüri Ratas oma esimesel peaministriaastal patras ja puterdas? Temast pole praegugi kuldsuud saanud, see-eest on peaministriametis oldud aastad talle andnud kuhjaga enesekindlust ning valitsemiskogemus teadmisi, mida Kaja Kallasel praegu veel olla ei saagi.
Nüüd teeb Ratas küll valitsuserakonna juhina, kuid mitte enam valitsuse liikmena Kallasega täpselt sedasama, mida tegi Reps valitsuskõneluste ajal. Räägib vanema ja kogenumana – eluaastate poolest on Kallas muide Ratasest aastakese vanemgi, aga see ei puutu siin asjasse – valjul häälel Kallasest üle, andes iga ihurakuga mõista, et teab paremini.
Oskuslik valuvõte
Oravatel ei vedanud. Pruukis neil vaid uuesti võimu juurde saada, kui jõudsime kohemaid Euroopa viie kõige koroonasema riigi hulka. Tänane valitsus on ametis olnud kolm nädalat ja ükski ei saa veel öelda, et see on nende süü – aga juba õige pea saab ja öeldaksegi.
Ratase teine valitsus juhtis koroonakriisi ümmarguselt aasta jooksul. Kevadine eriolukord oli praeguste teadmiste juures muidugi liialdus, aga seda ei saa pahaks panna: paanika oli üleilmne ja ükski riik ei käitunud ratsionaalselt. Suvel lõid siinmail kõik lulli, valitsus kaasa arvatud, sest viirus võimaldas vabamalt hingata. Sügisel läks piirangute kehtestamise põhjendamine käest. Eriti markantne oli koolide kinnipanek – olles vahetult enne kinnitanud, et seda ei tehta mitte mingil juhul – ja kirikute lahtijätmine. Iga koergi naeris selle jutu peale, kuidas kirikus ei nakka. Suures joones olid piirangud aga mõõdukad. Ei mingeid uusi eriolukordi, komandanditunde ega trahve.
Praegu piirangute karmistamist nõudes võttis Jüri Ratas Kaja Kallase oskuslikult valuvõttesse. Ta teab täpselt, et Kallas soovib ühiskonda võimalikult kaua võimalikult lahti hoida. Kallas on seda tervikliku kontseptsiooni korras väljendanud Joosep Tiksile antud intervjuus. See on mõistlik jutt. Kriisi nähtamatutest ohvritest on seni liiga vähe räägitud. Samuti on ikka veel liiga vähestele pärale jõudnud, et piirangutel on mõtet ainult siis, kui neid järgitakse. Praegu aga jookseb 40 protsenti lähikontaktseid ringi, nagu poleks midagi juhtunud. Huvi vaktsineerimise vastu ilmutab kõigest ümmarguselt 60 protsenti inimesi.
Iroonia seisneb selles, et Ratase ja Kallase arusaamades ei ole tegelikult erilist erinevust. Põhimõtteliselt tegi Ratase valitsus sedasama, mida Kallas väljendab, ainult jutt seal juures oli teine. Ratas nuusutas osava populistina oskuslikult tuult ja suutis jätta mulje, et karmide piirangute ihkajad on saanud, mida soovisid. Samuti need, kes ei taha kõike kinni panna. Ta jättis paljudele mulje, et kuulatakse teadlasi ja kuulatakse rahvast, et olukorda jälgitakse asjatundlikult ja kõigi soove võetakse arvesse. Päriselt on see muidugi võimatu. Tegude järgi hinnates oli aga üldine hoiak piirangute suhtes liberaalne ehk „vähem on parem”.
Ratas esineb neile, kes ootavad ""mehe sõna""
Teadusnõukojaga oli Ratasel kergem. Praegu paistab, et nõukoda on lõhenenud ja kuigi Irja Lutsar püüab seda seltskonda avalikkuse ees ühtsena esitleda, õnnestub see järjest halvemini. Andres Merits, kõige karmimate piirangute apologeet, käib stuudiost stuudiosse ja räägib, mis kõik juhtub, kui kõike kohemaid kinni ei panda. Kallas on kahvlis. Mida leebemad tulevad piirangud, seda pahaendelisemad pommid hakkavad kojas plahvatama. Meritsa omad kõigepealt, siis Krista Fischeri omad. Teadlastega vastuollu minna on ilmselt viimane, mida Kallasel tarvis.
Niisiis, Kallasel tuleb väga hoolega valida, mida öelda. Isegi juhul, kui piirangupoliitikas sisuliselt midagi ei muutu, tuleb kõiki samme hästi põhjendada. Samal ajal silmas pidades, et mõistlikku juttu ei ole keegi viimase kahe aasta jooksul ju kuulama harjunud. Pole lihtne ülesanne.
Ratas mängib laiutamistaktikat valides elektoraadile, kes ootab rasketel aegadel „mehe sõna”. See mehe sõna võib olla täpselt seesama mis naise omagi, aga neid on palju, kes tahavad, et just mees ütleks, kuidas asjad on. Selle peale on Ratas mänginud kõik need korrad, mil tal on olnud juhust koos Kallasega kaamera ette sattuda. Iga kord mõnuga laiutanud.
Hea juhtimistava ütleb, et kui meeskonnas vahetub juht, siis laseb eelmine uuel oma tööd teha. Ei seisa tal selja taga, ei hinga kuklasse. Küll aga annab nõu, kui küsitakse. Poliitikas ei peeta head juhtimistava muidugi millekski. Jüri Ratas on piltlikult öeldes kahe jalaga lauale roninud ja pasundab sealt, mismoodi see valitsuse juhtimine tegelikult käib. Mõnel mehel on maru raske mitte enam olla peaminister. Raske on olla peaminister, kui kõrval seisab mitte-enam-peaminister-olemise-sündroomi all kannatav partnererakonna liider."
"17.03.2017, 00:05",sport,https://epl.delfi.ee/artikkel/77564964/balti-vorkpallimeister-on-eesti-klubide-otsustada-kelle-kaes-on-trumbid,Balti võrkpallimeister on Eesti klubide otsustada. Kelle käes on trumbid?,"Nädalavahetusel Võrus toimuval Balti liiga finaalturniiril kohtub Rakvere Võrkpalliklubi esimeses poolfinaalis Tartu Bigbankiga ja Tallinna Selver teises Pärnu Võrkpalliklubiga. Meeskondi hästi tundvad Soome liiga esipommitaja Andrus Raadik, TTÜ peatreener Janis Sirelpuu ja Eesti koondise nurgaründaja Martti Juhkami annavad vastused neljale kõige põletavamale küsimusele."
"18.03.2020, 00:05",valismaa,https://epl.delfi.ee/artikkel/89262009/piltuudis-kuivord-erineb-brusseli-sotsiaalne-distants-washingtoni-omast,PILTUUDIS | Kuivõrd erineb Brüsseli sotsiaalne distants Washingtoni omast?,
"25.11.2015, 10:50",arileht,https://epl.delfi.ee/artikkel/73040231/nukker-statistika-eesti-ettevotete-kahjumid-suurenesid-huppeliselt,Nukker statistika: Eesti ettevõtete kahjumid suurenesid hüppeliselt,"Ettevõtete kahjumite summa suurenes aastaga 34 protsenti ning jõudis 1,3 miljardi euroni. Aasta kahjumiga lõpetanud ettevõtete arv suurenes seejuures vaid 6 protsenti, moodustades kokku 36 378 ettevõtet.
Eesti ettevõtete müügitulude kasv pidurdus juba kolmandat aastat järjest ning ulatus 2014. aastal võrreldes eelmise aasta sama perioodiga vaid 1,2 protsendini. Kõikide ettevõtete ühine müügitulu moodustas 52,5 miljardit eurot. Enim suurenesid müügimahud veevarustuse, kanalisatsiooni, jäätme- ja saastekäitluse sektoris (11,4%), kinnisvaraalases tegevuses (10,6%) ning põllumajanduse, metsamajanduse ja kalapüügi sektoris (10,3%).
Ettevõtete kasumite summa kasvas 2014. aastal ligi 6% ja jõudis 5,8 miljardi euroni. Samuti kasvas pea 3% kasumit teenivate ettevõtete arv, kokku 72 604 ettevõtet.
Suurima kasumikasvuga valdkonnad olid muud teenindavad tegevused (92%), kutse- teadus- ja tehnikaalane tegevus (50%) ning info ja side sektor (11%). Kasum vähenes kõige rohkem veevarustuse, kanalisatsiooni, jäätme- ja saastekäitluse sektoris (-50%) ning veondus- ja laondus sektoris (-29%).
Valdkondadest sattus suurima löögi alla majutus ja toitlustussektor, mis jäi ainsa summaarselt kahjumisse - varasem 16 miljoni euro suurune kogukasum asendus 26 miljoni suuruse kahjumiga. Samal ajal kasvas müügitulu sektoris tubli 7%.
Statistilise kokkuvõtte valimis on kasutatud 122 145 Eesti ettevõtte 2014. aasta majandusaruannete andmeid (sh on arvestatud krediidiasutuste ja kindlustajate andmeid tuginedes Eesti Panga ja Finantsinspektsiooni andmetele)."
"15.09.2015, 17:30",valismaa,https://epl.delfi.ee/artikkel/72455345/saksamaa-vahendaks-pagulaskvootidest-keeldujaile-el-i-fondidest-eraldatavat-raha,Saksamaa vähendaks pagulaskvootidest keeldujaile EL-i fondidest eraldatavat raha,"„Olukord läbirääkimistel on selline, et midagi ei juhtu riikidega, kes keelduvad. Me peame rääkima surve avaldamise viisidest. Need on tihti riigid, mis saavad Euroopa Liidult palju struktuurset raha,“ ütles Saksamaa siseminister Thomas de Maizière telekanalile ZDF, vahendab AFP.
Euroopa Komisjoni president Jean-Claude Juncker on de Maizière'i sõnul pakkunud, et tuleks vaadata, kas need riigid peaksid saama struktuurifondidest vähem raha, ning de Maizière teatas, et on sellega nõus."
"16.09.2017, 00:05",lp,https://epl.delfi.ee/artikkel/79466476/turvalised-nomaadiriigid-kasahstan-ja-korgozstan,Turvalised nomaadiriigid Kasahstan ja Kõrgõzstan,"Kuigi vahemaa poolest jäävad Kasahstan ja Kõrgõzstan Eestist mitme tuhande kilomeetri kaugusele, võib öelda, et tegemist on ilmselt Aasia kõige kodusema ja tuttavlikuma piirkonnaga. Ehkki seal laiuvad sügavroheliste metsade asemel kuivad laudlamedad stepid ja kõrguvad üle pilvepiiri igilumised mäed, on loodus inimestele sama hingelähedane ja püha kui Eestis. Kasahhid ja kirgiisid on valdavalt islami usku ja välimuselt aasiapäraselt pilusilmsed. Sellegipoolest peeti suurlinnades meid slaavi sugemetega kohalikeks, kuni avasime suu ja meie vene keelest kostis tugev aktsent.
Meie kultuuriruumis on hobuseliha söömine tabu, kuid seal naudivad seda kõik kohalikud. Nemad ei näe hobuseliha söömises midagi ebaeetilist: kohalike sõnul ei valmistata toitu ratsahobustest, vaid kasvatatakse selleks lihahobuseid, kes elavad karjana looduses. Teisalt ei kohta neis riikides peaaegu üldse sigu ja ühel turul, kus leidus sealihalett, käisid kohalikud sellest suure kaarega mööda. Hoolimata erinevast lihaeelistusest on meie toidulaudadel siiski üsna sarnane toormaterjal: hommikusöögiks eri helvestest pudrud, lõunaks kartulid, tatar, makaronid või riis ning magus-roaks kohuke või jäätis. Taimetoitlased see-eest võivad Kesk-Aasias sootuks kimpu jääda, sest paljudes toidukohtades ei leidu ühtegi rooga, mis ei sisalda mingil kujul liha.
Kõrgõzstan on liberaalset viisapoliitikat harrastanud juba mitu aastat, kuid Kasahstan tegi oma ukse läänest pärit inimestele 30 viisavabaks päevaks lahti alles tänavuse aasta algusest. Kasahstani välismaailmale avatumaks muutumine on tingitud sel suvel pealinnas Astanas toimunud rahvusvahelisest tulevikuenergiale pühendatud ekspositsioonist EXPO. Kasahstan on ka varem rahvusvahelisel tasemel laiemat tähelepanu äratanud, kuid see juhtus kasahhide enda initsiatiivita, menukaks saanud komöödiafilmi „Borat” järgi, milles peategelase kodumaad kujutati läbi huumoriprisma kui puruvaest vähearenenud kolkariiki. Linateosega loodud stereotüüpne maine saadab Kasahstani siiani ja selle filmi mainimine on mõnegi kohaliku jaoks ränk solvang.
Meie saime õppetunni kätte juba aegsasti: enne reisi postitasime sotsiaalmeediasse foto, mille alla olime märksõnana kirja pannud ka kurikuulsa fiktiivse tegelase nime, ja ei möödunud veerandtundigi, kui tuttav kasahh käskis selle kiiremas korras maha võtta.
Kasahstani ja Kõrgõzstani asulates sovetlikust pärandist puudust ei ole: punavõimu ideoloogiat kandvaid suursuguseid monumente ja kolossaalseid rusuvalt hallides toonides paneelelamuid leidub rohkesti. Eelöeldust hoolimata võib mõlema riigi suurlinnades näha täiesti omanäolisi pärleid, mis teevad seal käimisest unikaalse kogemuse. Üks Kasahstani endise pealinna ja rahvaarvult siiani suurima linna Almatõ tähelepanuväärsemaid paiku on näiteks Esimese Presidendi park. Ei tasu lasta end nimest eksitada: Kasahstani juhib ikka veel esimene Nõukogude Liidu lagunemise järgne president. Suursuguses pargikompleksis ringi käies tuleb aga nentida, et riigijuht, kelle auks midagi sellist on püstitatud, sobiks presidenditiitli asemel kandma pigem kuningakrooni.
Kui Eesti turukultuur on tagasihoidlik ja ajapikku pigem hääbub, siis Kesk-Aasia asulate südamesse kuulub seniajani sagimist tulvil turuplats. Kõige märkimisväärsemad basaarid asuvad Kõrgõzstani pealinnas Biškekis, kus peale suure hulga väiksemate turuplatside laiuvad hiiglaslikel maatükkidel kolm täiesti eriilmelist kauplemisala. Kesklinna läheduses paiknev turg kannab Oshi basaari nime ning sealt leiab kohalike talunike kasvatatud ja valmistatud värskeid toiduaineid, sööke, koduse toiduga restorane ja kohvikuid, riideid ja majapidamistarbeid. Teine laialt tuntud turg on pealinnast 12 kilomeetri kaugusel ja kannab Dordoy basaari nime. Tegemist on Aasia ühe suurema kaubaturuga ning peale selle, et Dordoy turg on terve piirkonna peamine kaubandus- ja tööhõivekeskus, on see ka põhiline kaubaladu, mille kaudu Hiinast pärit tooted jõuavad Venemaa, Kasahstani ja Usbekistani turgudele. Kolmas ja eelmisest kahest täiesti erinev on Biškeki äärelinnas asuv Madina basaar, mis kujutab endast lõputute turutänavatega tekstiiliparadiisi. Seal on nii palju erinevaid riide- ja kardinarulle, et neist jätkuks vähemalt kõigi Balti riikide majapidamistele ja jääks veel naaberriikide tarbeks ülegi. Eelmainitud turud teeb eriti omapäraseks asjaolu, et need kõik on konstrueeritud kahekorruselistest laevakonteineritest, mis üksteise kõrvale asetatuna moodustavad tiheda turutänavate võrgu.
Almatõ ja Biškek on tõelised suurlinnad, kus lokkab vilgas ööelu ja päeval kommertslik linnamelu. Mõlemad metropolid teeb tähelepanuväärseks neid ümbritsev loodus: panoraami taustal kõrguvad lumised mäetipud ning linnapiiri ületades jõuab piltilusasse ja ebamaisesse loodusparki.
Meie kogemuse järgi on nii Almatõ kui ka Biškeki linnasisene ühissõidukiühendus üsna hea, ehkki tipptunnil kulub ühest linnaotsast teise sõitmiseks üle tunni. Siiski harrastavad kohalikud Almatõs ja mõlema riigi maapiirkondades sellist transpordiviisi, et tõstavad tee ääres justkui hääletades pöidla püsti, ainult et peatunud eraauto hakkab täitma takso rolli (kui ta on teel samasse piirkonda) ja küüdi paluja maksab sõidu eest. Almatõs harrastatakse sellist transpordiviisi pigem mugavuse tõttu, kuid maapiirkondades on see ainuvõimalik ühest punktist teise pääsemise viis.
Toimiva infrastruktuuri puudumine on neis riikides nii õnn kui ka õnnetus. Ühelt poolt on tänu sellele siiani säilinud niivõrd palju puutumata puhast loodust ja autentset nomaadikultuuri, mis on nii Kasahstani kui ka Kõrgõzstani kultuuri üks võluvamaid külgi. Teisalt pidurdab see riikide sotsiaal-majanduslikku arengut ja on koos laialt lokkava korruptsiooniga üks põhiprobleeme, mis ei lase vaesusel tavainimeste igapäevaelust kaduda.
Tsivilisatsioonist eemal, loodusaladel ja mägedes kohtab siiamaani hobustel karjaseid, kes elavad suvel iidsete rändrahvaste kombel oma karja lähedal ümmarguses vilt- või nahktelgis – jurtas. Talve saabudes naasevad karjused küladesse, kus neid ootab maja ja perekond. Loomade karjatamine ja hobusega ratsutamine tundub mägedes elaval rahval juba sünnist saati veres olevat. Kohtasime mürsikueas poisiklutte, kes oskuslikult ratsutasid ja lambaid õiges suunas juhatasid.
Kuigi riigis lokkab korruptsioon, ei puutu turistid sellega üldiselt kokku, kui nad just autoroolis olles kiirust ei ületa. Sellesse suhtuvad sealsed korrakaitsjad eriti rangelt: eeskätt nädalavahetustel on linnapiiri ääres rohkesti politseinikke, kes peatavad kõik sõidukid, mille tunnikiirus on radari andmete järgi kas või paar kilomeetrit üle lubatu. Trahvimise asemel koguvad nad sõidukijuhtidelt taskuraha ja sellest karistusest ei pääse isegi sõitjaid vedavad bussid. Pistisega puutuvad kohalikud iga päev kokku ka muudes valdkondades, „rahaliste meenete” eest saab endale soetada nii autojuhilube, hindeid, akadeemilist kraadi kui ka auväärset positsiooni võimu- ja karjääriredelil.
Enne Kesk-Aasiasse minekut pandi mu reisikaaslasest noormehele südamele, et ta mul silma peal hoiaks, sest sealses kultuuris järgitakse tänapäevalgi vägivaldset tava, et vallalised noormehed varastavad endale pruudi. Kohalike jutu järgi harrastavad seda nomaadirahva vana traditsiooni ainult maapiirkondades elavad äärmiselt konservatiivsed inimesed. Turistid olevat kindlasti väljaspool ohtu, sest mida hakata peale pruudiga, kes ei mõista kohalikku keelt ega tunne kultuuri?"
"03.05.2016, 08:29",valismaa,https://www.delfi.ee/artikkel/74410153/leedu-nato-havitajad-saatsid-vene-lennukeid-nadala-jooksul-viiel-korral,Leedu: NATO hävitajad saatsid Vene lennukeid nädala jooksul viiel korral,"Lennukid liikusid rahvusvahelises õhuruumis Kaliningradi ja ülejäänud Venemaa Föderatsiooni vahel. Kolmel korral lendasid Vene sõjalennukid ilma registreeritud lennuplaanita. Kahel korral oli õhusõiduki lennuplaan teada, ent lennuki transponder oli välja lülitatud."
"25.07.2018, 00:05",sport,https://epl.delfi.ee/artikkel/83141423/seim-loodab-et-seljatrauma-annab-sama-efekti-nagu-jalavigastus-andis-veerpalule,"Seim loodab, et seljatrauma annab sama efekti, nagu jalavigastus andis Veerpalule","Mullu Anaheimis tõstmise MM-il üliraskekaalu Eesti rekordi 444 kilogrammiga viienda koha saavutanud Mart Seim on peale seda tõsiselt tegelenud seljaprobleemi lahendamisega. Praeguseks on asjad nii korras, et novembris toimuvaks Aşgabati maailmameistrivõistlusteks käib kibe töö. Seim loodab, et seljavigastuse ajal tehtud teised rängad harjutused tasuvad end samamoodi ära nagu suusaässa Andrus Veerpalu paaristõugete töö enne 2002. aasta Salt Lake City olümpiat.
„Iga nädalaga on veidike parem. Siiamaani annab selg natuke tunda,” tunnistas Seim kolmapäevase Spartas toimunud treeningukorra järel ja selgitas täpsemalt probleemi, mille tõttu ta kevadisest EM-ist kõrvale jäi.
„Disk pitsus närvile peale ja ma ei kannatanud ühtegi teravat liigutust. Isegi tõmmet ei saanud teha. Kui natuke suurem raskus kangile peale läks, siis andis selg juba tunda. 100 kg kaaluva kangiga harjutusi teha oli juba probleemne,” täpsustas tõstja ning märkis, et probleem tekkis sellest, et ta ei taastunud MM-ist nii kiiresti, nagu oleks võinud.
Seim avaldas, et võrreldes teiste lihastega on seljalihas endiselt natuke alaarenenud. „Oleme teinud kaks kuud selle nimel tööd, et kannataksin teha tõmbeid sama raskusega, nagu tegin enne Rio olümpiat. Toona oli selg heas seisus.”
Selle paari kuu pikkuse perioodi jooksul ei istunud Seim niisama ja tõsine töö käis pidevalt. Peale selle tegeles füsioterapeut tõstjaga iga nädal vähemalt kaks korda. „Tegin kõiki neid harjutusi, mida teha sain. Oli kõvasti pumpamist ja lihasmassi sissetöötamist. Sai trennis lihtsalt teisiti hullu pandud.”
„Mart tegi meeletult mahutrenni. Õlavöödet, jalaplokke jne. Kõikide harjutuste puhul sai tehtud meeletult seeriaid,” lisas Mardi treenerist isa Alar Seim. „Vätlida tuli seda, mis haiget tegi. Tõmbaksin siinkohal võrdluse Andrus Veerpaluga. Kui tal oli jalavigastus, siis pidi ta tegema palju paaristõukeid, mis tõid hiljem talle kõvasti tulu,” viitas Alar Seim Veerpalule kahe olümpiamedaliga lõppenud 2002. aasta mängude eel tehtud tööle.
Selja korras hoidmise nimel tuleb Seimil nüüdsest iga päev abiharjutusi teha. Seda nii enne treeninguid kui ka hiljem kodus. Kangiga, enda keharaskusega ja kummidega sooritatavate harjutuste kõrval on olulised ka erinevad tasakaaluharjutused.
„Enne Rio olümpiat oli see probleem, et kuulasin liiga palju tarku mehi ja võtsin kaalus 10 kg alla. Sealt hakkaski langus pihta. Jõunäitajad ja kiirus langesid. Sealt oli raske kehakaalu uuesti kasvatama hakata,” rääkis ta vahepealsete tagasilöökide põhjustest. „Eelmine aasta hakkas lõpuks kaalu juurde tulema.”
Juba käimasoleva nädala lõpuks hakkab Seimil pihta MM-i ettevalmistustsükkel. Nii nagu eelmisel aastal, sõidab ta isa ja treeningukaaslase Leho Pendiga Ukrainasse laagrisse. Kamianets-Podilskyis käiakse kolmel korral. Kokku kümme nädalat. Treeningupartneriteks peaksid olema teiste seas Valgevene ja Armeenia tipud.
Tõstmise MM peetakse sel aastal 1.–10. novembrini Türkmenistani pealinnas Aşgabatis.
Tõstmises tulevad juba sel aastal uued võistluskaalud
Siinsed tõstmisfännid on ikka teadnud, et Mart Seim sikutab kangi üle 105 kg kaaluvate meeste konkurentsis. Alates tänavuse aasta MM-ist on kaalukategooriaks aga +109 kg.
Kui Seimi jaoks tehtavatel korrektuuridel suurt mõju ei ole, siis väiksema kehakaaluga sportlaste jaoks saavad muudatused olema suuremad. Kui Leho Pent võistles viimati kuni 105 kg kaaluvate meeste seas, siis Aşgabati MM-il võistleb ta kuni 102 kg kategoorias.
Meeste tõstmises on tänavusel MM-il kokku kümme kaalukategooriat. 2020. aasta Tokyo olümpiaks kaoatatakse kolm neist ära ehk jagamisele läheb seitse medalikomplekti. Kui Pent peaks olümpiale jõudma, siis tuleb tal langetada otsus, kas võistelda kuni 96 või kuni 109 kg kaaluvate meeste seas.
Miks kaalukategooriaid muudetakse? Järelikult on liiga palju maailmarekordeid, mis on tõenäoliselt ebaausalt püstitatud."
"18.12.2018, 00:00",sport,https://epl.delfi.ee/artikkel/84777525/hunt-ja-colts-olid-jalle-tasemel-kas-em-play-off-em-tuleb,Hunt ja Colts olid jälle tasemel. Kas play-off tuleb?,"Colts on ameerika jalgpalli liigas NFL hoo sisse saanud ja murrab vastaseid üksteise järel. Pärast kuut esimest vooru oli Coltsil kirjas vaid üks võit ja viis kaotust, kuid nüüd jahitakse tõsiselt kohta play-off’is, kuigi siin vajatakse teiste abi.
Dallas Cowboysi vastu säras Coltsi kaitse, hoides vastased kuival. Cowboys, kellele võit tähendanuks esikohta oma divisjonis, sai mängu jooksul seitse rünnakut ja jõudis iga kord Coltsi territooriumile, ent ei midagi. Otsustaval hetkel tegutsesid Indianapolise mehed perfektselt ja tõid 23 : 0 võidu koju.
Üks võtmehetki oli esimese veerandaja lõpus, kui Colts juhtis 7 : 0. Cowboysi rünnaku neljandal katsel, mis pidi igal juhul õnnestuma, sest muidu läinuks pall Coltsile, jäi väravani kõigest kaks jardi. Pall anti tänavuse hooaja parimale läbimurdjale Ezekiel Elliottile. Ent Hunt pressis end vastaste ründeliinist läbi, haaras Elliottist kinni, tõmbas tal hoo maha, ja meekonnakaaslased paiskasid Elliotti pikali.
„Võimas kaitse,” kiitis Coltsi peatreener Frank Reich Hundi ja ta kaaslaste tegevust. „Elliotti pole sellises olukorras just tihti peatatud.”
„Oo jaa, päris hästi võtsime mehe maha,” oli ka Hunt rahul. Lühikeses intervjuus teatas ta naeru saatel, et uskus Cowboysi kuivale jäämist. „Kui vastane ei skoori, on neil raske võita.”
Hunt sai taas kommentaatoritelt ja ekspertidelt kõvasti kiita. Tema statistilised näitajad pole erakordsed, kuid ta astub igas kohtumises esile just otsustavatel hetkedel.
„Coltsi kaitse on üles ehitatud eripäraselt, sest selle tugisambad – kaitseliini keskmised mehed Margus Hunt ja Denico Autry – alustasid hooaega äärekaitsjatena. Mõlema kehakaal on napp, alla 135 kilo, kuid ometi suudavad nad vastaseid häirida, murdes end ründeliinist läbi,” kirjutas portaal Bleacherreport.
„Meie kaitsesüsteem on tegelikult ääretult lihtne,” selgitas Hunt. „Kaitseliini mängijad peavad ründama palliga mängijat maksimaalse jõu ja kiirusega. Kes oma tööd ära teha ei suuda, see platsile ei pääse.”
Coltsil on põhihooajal pidada veel kaks mängu – New York Giantsi (5 võitu, 9 kaotust) ja Tennesse Titansi (8 – 6) vastu. Mõlemat tuleb võita, et jõuda play-off’i. Ent sellest ei piisa, sest esimesena joone all paikneval Coltsil tuleb üle mängida üks AFC põhjadivisjoni meeskond, Pittsburgh Steelers (8 võitu, 5 kaotust ja viik) või Baltimore Ravens (8 – 6). Seega peab Steelers või Ravens kahes viimases voorus hankima vähemalt ühe kaotuse ja see võib juhtuda juba sel nädalavahetusel, kui vastamisi minnakse tugevate vastastega."
"08.03.2016, 08:14",arileht,https://epl.delfi.ee/artikkel/73886285/merko-omandas-norra-ehitusettevottes-enamusosaluse,Merko omandas Norra ehitusettevõttes enamusosaluse,"Norras registreeritud Merko Investments AS kuulub sajaprotsendiliselt AS-le Merko Ehitus, teatas Merko börsile.
Peritus Entreprenør AS on üldehitusteenust pakkuv Norra ehitusettevõte, mis on asutatud 2014. aastal ja mille 2015. aasta müügikäive oli ca 7 miljonit eurot. Ettevõtte senised omanikud jätkavad osalemist ettevõtte igapäevases juhtimises ja säilitavad 44% osaluse. Poolte kokkuleppel tehingu hinda ega muid tingimusi ei avalikustata.
Osaluse omandamise eesmärk on ehitusteenuse pakkumine Norra turul."
"23.02.2018, 00:05",lp,https://epl.delfi.ee/artikkel/81175073/sinimustvalge-meie-umber,Sinimustvalge meie ümber,
"16.02.2018, 17:14",lp,https://epl.delfi.ee/artikkel/81128799/klassikokkutuleku-tolge-mis-eristab-eesti-ja-taani-vandanalju,„Klassikokkutuleku” tõlge. Mis eristab Eesti ja Taani vändanalju?,"„Kõige šokeerivamalt labasem asi, mida on nähtud” või „jälle kõige naljakam Eesti film” – mõlemat arvamust võis kuulda pärast filmi „Klassikokkutulek 2. Pulmad ja matused” esilinastust. Võimalusi on rohkemgi.
Taanlaste kirjutatud stsenaariumiga film on kohalike muganduste ja staaride abiga saanud populaarseks nii Soomes kui ka Eestis. Tundub, et oleme leidnud veel paar head põhjust ausalt Põhjamaade ridades seista: kolm keskeakriisis meest ja peenisenaljad. Esimeses osas käisid kolm sõpra – reklaamikirjutaja Mart (Mait Malmsten), rokkar Toomas (Henry Kõrvits ehk Genka) ja jumal teab mida tegev Andres (Ago Anderson) – klassikokkutulekul, nüüd ootavad pulma ja satuvad matusele. Ja arutavad, kas sõber Vända-Tõnn teenis hüüdnime jalgrattatrenni või millegi muuga.
Ühest küljest polegi nagu muud öelda – nalja ju saab. Kui palju, on juba maitse- asi. Film esindab üht kindlat komöödiažanri, millel on ühtaegu lihtne nii massidele peale minna kui ka sama paljudele labase maitsevääratusena paista. Tähelepanuväärseks teeb selle menu, mis on kindlasti näitlejatevaliku ja hea promotöö tulemus. Ja stsenaarium, mida mõningate mugandustega on korratud kolmes riigis.
Soome filmi ma täies pikkuses näinud ei ole, küll aga vaatasin võrdlusmaterjaliks ära algse Taani versiooni, sest pakkus huvi, mis on selles eesti-, mis taanipärast. Soomlased teatasid uhkusega, et stsenaariumi kodupublikule söödavamaks tegemiseks on lisatud „ekstravagantsemat” huumorit, näiteks grupiseksi. Soome värk. Ent eestindamine tähendas muu hulgas Taani filmi mõningast mahendamist ja ilustamist.
 
Selgus, et esiteks on meie peategelased taanlastest pea kümme aastat nooremad, kõik sõidavad palju edevamate autodega, elavad üldist elu arvesse võttes uhkemates kodudes, pidutsevad palju peenemates lokaalides ja naturalismi on samuti oluliselt vähendatud. Eestlased suurel ekraanil krimpsus peenist ei näe ja klubi peldik, kust sõbra laip leitakse, on märksa puhtam. Elu on kuidagi värvilisem ja suurem kui taanlastel, õnnelik lõpp on õnnelik lõpp ja traagikat on vähem. Taanlased ei pääse sugugi nii kergelt kui eestlased ja komplekse põetakse rohkem.
Kuna kõik autod filmis on Mercedesed või Jeepid, on nendega asi lihtne: sponsor ja tootepaigutus. Sama järelduse võib ilmselt teha veel nii mõnegi prominentsel kohal oleva kaubamärgi kohta. Palju muud on juba omaette küsimus.
„Klassikokkutuleku” Eesti variant oleks justkui Ida-Euroopa ideaalmaailm: kasiinod, mõisad ja helikopterisõidud. Keskealise mehe unelm, kus nagu muuseas abiellutakse endast pea poole nooremate naistega. Genka tegelase pruuti Annat mängiv Ingrid Margus on kõigest 24-aastane ja kuigi sõbrad muidu üsna paljude asjade üle lõõbivad, ei leia paari vanusevahe üldse äramärkimist. Sellele polegi stsenaariumis kohta olnud, sest Taani filmis pole abiellujatel nõnda märkimisväärset vanusevahet.
Taani ja teiste Põhjamaade huumori tumedus, häbitu labasus ja trööstitute situatsioonide üle naljaheitmine ning teisalt nende sarjade ja filmide populaarsus on ingliskeelses maailmas esile kutsunud isegi artikleid teemal, mis fenomen see on. Kas meie siis polegi põhjamaalased ega suuda samasuguste asjade üle naerda?
Stsenaariumi kirjutas eestlastele paslikumaks stsenarist ja näitekirjanik Martin Algus, kes tunnistab, et sellise ilmega film, nagu taanlastel on, ei paistnud Eesti publikule paslik. „Kui vaadata Taani filmi, siis on esimene mulje, et kõik on justkui meelega natukene koledam, et saaks publikut šokeerida. Meie püüame natukene esteetikat hoida, kuigi see on ju raju komöödia, mis ei nõua hea maitse piirides püsimist,” selgitab ta.
Ühtlasi nendib Algus, et ilmselt paeluski film Taani publikut just robustsuse ja lihtsusega, soomlasi võlus aga mõningane nilbus. „Eesti publikule mõeldes leidsime, et liiga palju robustsust filmi jätta ei saa, tuleb leida õige tasakaal,” kommenteerib ta. „Iseenesest on see üks n-ö poistekomöödia, millest mingeid sügavamaid tähendusi ju otsida ei tasu. Igal tegelasel on korraga üks probleem: üks ei saa naisi, üht on petetud ja üks arvab, et armastus teeb ta liiga pehmeks. Näiteks küsimus poole nooremast naisest ajaks kaardid sassi ja nõuaks teistsugust stsenaariumi,” ütleb Algus.
Filmi mugandamiseks sai Algus kõigepealt ette Taani filmi stsenaariumi eestikeelse tõlke ja hakkas seda kohendama. Välja kärbiti see, mis tundus võõras ja tekitas liiga palju võõristust, ning ühtlasi tehti film veidi lühemaks, et paremini pooleteise tunni sisse mahtuda. Välja jäi näiteks Taani filmis toimunud kohtumine natsionalistlike „kappidega” ja tegelased pidid palju vähem oma tegude tagajärgedes marineerima. Osatäitjaid valides lähtuti algusest peale eelkõige sellest, et tegemist oleks tõmbavate tuntud nimedega, kellel oleks hea omavaheline keemia.
Algus kirjutas ka tegelaste käitumist ja nende dialooge eestlaste jaoks loogilisemaks. „Päris paljudes kohtades paistis, et tegelased käituvad ebausutavalt, et nende tegevus ei ole kooskõlas sellega, mida nad paistavad uskuvat,” tunnistab ta.
Esimene „Klassikokkutulek” kattus Taani eeskujuga märksa rohkem ja ka pildikeeles.
Algus kinnitab, et teise filmi puhul püüti end lasta taanlastest vähem mõjutada, aga paljud üksikasjad on muidugi stsenaariumis kirjas ja sealt otse üle võetud. „Mulle tundub, et meie esimeses filmis oli maitsevääratusi rohkem kui teises,” arvab ta.
Kriitika teda ei sega. „Komöödia ongi kõigile hambusse võtmiseks, ainus preemia ongi, et inimene tuleb ja naerab,” nendib Algus.
Imre Rammul: filmis näidatav seksiäpardus ei ole levinud probleem
Tahtmata rikkuda kellegi filmielamust, tuleb siiski kõigi juba filmi näinute, seda edaspidi vaatajate ja mitte kunagi näha soovijate hüvanguks vastata ühele paratamatult tekkivale küsimusele. Kas ja kuidas on võimalik seksides partneri külge kinni jääda? Ühes stseenis nimelt see juhtub ja teineteise külge aheldatud paar lahendab ebamugava olukorra läbi maja kööki tuterdades ja seal end õliga üle kallates.
luu, mis võib minna nihkesse ja isase kinni jätta. Inimestel sellist luud pole ja Rammul arvab, et ehk just seetõttu peetakse inimeste sellist kinnijäämist müüdiks.
Kaks ei jää kolmandata
„Klassikokkutuleku” esimene osa oli Eesti kinode kõigi aegade enim sisse toonud film, mis teenis üle miljoni euro. Taanis müüdi esimesele osale üle miljoni pileti. Soomes sai sellest esimene film, millel oli nädalaga üle 150 000 vaataja."
"09.06.2016, 00:10",sport,https://epl.delfi.ee/artikkel/74757261/kreeka-ime,Kreeka ime,"Kreeka triumf jagas meedia kahte leeri. Ühed arvasid, et kreeklaste edu innustas väikeriike, kes mõistsid, et meeskonnavaimu, nõudliku ja targa treeneri ning õige taktikaga võib suurtele ära teha. Teised arvasid, et Kreeka võit tappis mängu, sest andis vale signaali: meistriks saab tulla ka ainult kaitses istudes.
Naljatamisi öeldakse, et Kreeka koondise sakslasest treener Otto Rehhagel kindlustas koha Olümpose jumalate seas. Tema panust ei saa kuidagi ülehinnata. Rehhagel tagas distsipliini, mis on lõunaeurooplaste murelaps. „See oli erakordne saavutus nii Kreeka kui ka kogu Euroopa jalgpalli jaoks,” lausus Rehhagel. „Vastased olid tehniliselt paremad, aga suutsime oma võimalusi kasutada. Seni oli suurim sensatsioon Põhja-Korea võit Itaalia üle 1966. aasta MM-il. Nüüd oli meie kord üllatada.”
Turniir algas ja lõppes samade meeskondade mänguga. Kreeka alistas korraldaja Portugali kõigepealt 2 : 1 ja finaalis 1 : 0. Huvitav, et Kreeka loovutas punkte üksnes vastastele, kes ei pääsenud alagrupist edasi: kaotas Venemaale ja viigistas Hispaaniaga. Portugali kõrval alistati tiitlikaitsja Prantsusmaa ja Tšehhi.
Kreeklaste kõik play-off-mängud lõppesid 1 : 0. Kohtumine Tšehhiga oli EM-i ajaloos ainuke, kus käiku läks nn hõbedane värav. Kreeka jõudis sihile lisaaja avapoole viimasel (ehk 105.) minutil ja vastasel ei jäänud aega viigistada.

Kreeka suurim väravakütt oli Ángelos Charistéas, ent võtmemängijaiks peeti kaitsjaid Traïanós Déllast ja Geórgios Seitarídist ning poolkaitsjast kaptenit Theódoros Zagorákist, kes valiti ka turniiri parimaks mängijaks. Kokku saadi hea tiim ja treener, aga edu jäi puhtalt ühekordseks. Mullu lõpetas Kreeka EM-valikturniiri palju nõrgema tulemusega kui Eesti...
Kuid on fakt, et MM-i lõpufaasis üllatusi üldjuhul ei sünni – staarkoondised suudavad end paremini kokku võtta. Miks muidu on EM-i lühemas ajaloos rohkem meistreid kui MM-il? 2004. aasta EM-il jäi Saksamaa taas alagruppi pidama, isegi Lätit ei võidetud (0 : 0). Sama saatus tabas Itaaliat, keda edestasid Rootsi ja Taani.
Finaal Lissabonis: Kreeka – Portugal
1 : 0 (57. Charistéas)
3. koht: Tšehhi ja Holland"
"09.03.2016, 12:50",valismaa,https://www.delfi.ee/artikkel/73902017/buckinghami-palee-eitab-vaidet-et-kuninganna-elizabeth-toetab-brexitit,"Buckinghami palee eitab väidet, et kuninganna Elizabeth toetab Brexitit","The Sun tsiteeris esiküljeloos „Kuninganna toetab Brexitit“ anonüümseid allikaid, kelle sõnul olevat kuninganna oma vastuseisu Suurbritannia Euroopa Liidu liikmeks olemisele selgelt väljendanud viimase kümne aasta jooksul vähemalt kahel korral, vahendab Reuters.
„Kuninganna jääb poliitiliselt neutraalseks, nagu ta on olnud 63 aastat,“ teatas pressiesindaja. „Me ei kommenteeri valelikke, anonüümsetest allikatest pärit väiteid. Referendum on asi, mille peab otsustama Briti rahvas.“
Rupert Murdochi News Corpile kuuluv The Sun tsiteeris anonüümseid allikaid, kelle sõnul olevat Elizabeth öelnud 2011. aastal Windsori lossis toimunud lõunasöögil tollasele asepeaministrile Nick Cleggile, et Euroopa Liit liigub vales suunas.
Clegg nimetas seda väidet mõttetuseks.
„Mul ei ole mingit mälestust, et see oleks juhtunud ja see ei ole selline asi, mille ma unustaksin,“ ütles Clegg Twitteris.
„The Sun jääb oma loo juurde, mille on edastanud väga usutav allikas,“ ütles ajalehe esindaja."
"23.08.2019, 00:10",lp,https://epl.delfi.ee/artikkel/87170005/kohupiimapallid-vahvlid-rummikoogid-puhas-nostalgia,"Kohupiimapallid, vahvlid, rummikoogid - puhas nostalgia!","Kõik kolm allolevat retsepti on suurepäranes näide, kuidas on võimalik väga vähestest koostisosadest maitsvaid roogi valmistada. Kõigi nende maiuste jaoks vajalikud toiduained olid olemas ka ENSV tühjadel poelettidel, vaid rummiessentsi olen asendanud päris rummiga, sest seda on praegu saada ja see on kordades parem variant. Muus osas on kõik nagu vanasti.
Suus sulavad rummikoogid
Rummikoogid on ühed mu lapsepõlve lemmikmaiused. Sel ajal valmistati neid peamiselt rummiessentsiga, aga tänapäeval saab õnneks ka päris rummi tainasse lisada. Võib kasutada poes müüdavat koogipõhja või sama palju küpsisepuru, kuid biskviidi võib ka ise küpsetada. Alloleva retsepti järgi on võimalik ka gluteenivaba biskviiti küpsetada.
1 väike biskviit (u 250 g)
3 sl naturaalset kakaopulbrit
4 sl rummi
3–5 sl hapukoort
kookoshelbeid või küpsisepuru (soovi korral)
pähkleid, marju, rosinaid, marmelaaditükke või kreemi
Pudista biskviit kätega peeneks puruks ning sega kõigepealt kakaopulbri ja siis rummiga läbi. Lisa hapukoort nii palju, et kogu mass kokku hakkaks, ja sega tainas ühtlaseks.
Vormi käte vahel pallikesed, soovi korral veereta neid küpsisepurus või kookoshelvestes. Vajuta pallid lamedaks ja lõika kääride või noaga külgedesse sälgud. Aseta igaühe keskele pähkel, mari, marmelaaditükike või pritskotiga väike tupsuke kreemi.
3 muna
70 g suhkrut
40 g riisi- ja 30 g maisijahu ja 1 tl küpsetuspulbrit või 70 g nisujahu ja 0,5 tl küpsetuspulbrit
1 sl vanillisuhkrut
Aseta munad koos suhkruga kaussi ja vahusta mikseriga heledaks vahuks. Alusta vahustamist aeglaselt ja lisa tasapisi kiirust. Sega sõelutud jahu(d) vanillisuhkru ja küpsetuspulbriga ja sega spaatliga õrnalt munavahu hulka.
Vala tainas 24 cm läbimõõduga lahtikäivasse vormi, mille põhjas on küpsetuspaber ning mille ääred on määritud võiga ja jahuga üle puistatud. Küpseta biskviiti ahjus 180 kraadi juures 20–25 minutit, kuni see on pealt kuldpruun, ääred on vormi küljest lahti löönud ja sisse torgatud tikk jääb puhtaks.
Lase biskviidil 10 minutit taheneda, eemalda see siis vormist ja jäta restile jahtuma.
Krõbedad vahvlid
Kes ei mäletaks krõbedaid magusaid vahvleid? See on üks lihtsamaid maiuseid, mida ise kodus teha, pealegi saavad sellega isegi lapsed ilusti hakkama. 1990-ndate vahvliküpsetamishullus ei vähendanud seda vaimustust. Kuigi igalt tänavanurgalt sai neid maiuseid osta, olid isetehtud värsked kuldpruunid vahvlid siiski parimad. Üleküpsetamine (kui vahvlid on pruunid, mitte enam kuldsed) teeb vahvlid pisut mõruks, ja just sellised enamik tol ajal müüdud vahvleid olid.
Selle retsepti järgi saab vahvleid küpsetada nõukaaegse ehk nn vanakooli vahvlirauaga.
100 g võid + natuke masina määrimiseks
2 muna
80 g suhkrut
1 sl vanillisuhkrut
100 g jahu
50 g tärklist
1,5 dl piima
tuhksuhkrut (soovi korral)
Tükelda ja sulata või, lase sel jahtuda. Vahusta munad suhkruga heledaks kohevaks vahuks. Lisa tärklise ja vanillisuhkruga segatud sõelutud jahu ja vahusta segu vispli või mikseriga ühtlaseks. Lisa jahtunud või ja toasoe piim ning vahusta kõik ühtlaseks tükkideta tainaks.
Lase vahvliraud kuumaks, määri seda kergelt võiga, aseta sinna 2 sl tainast, vajuta rauad kokku ja küpseta vahvel kuldpruuniks. Võid ei ole vaja iga kord lisada.
Kui soovid vahvlid toruks või koonuseks keerata, siis tee seda kahvli abil kohe pärast küpsetamist, kui vahvlid on veel kuumad. Soovi korral sõelu jahtunud vahvlitele tuhksuhkrut.
Kohupiimapontšikud
Õlis küpsetatud kohupiimapallid on samuti ühed mu lapsepõlve lemmikutest. Toona sai neid peamiselt poest ostetud, kuid olen neid täiskasvanuna aeg-ajalt kas niisama söömiseks või külalistele pakkumiseks ise küpsetanud. Rammusad pontšikud meeldivad vist küll kõigile ja pole karta, et midagi järele jääks. Seega teen neid enamasti kahekordse koguse, sest õli saab küpsetamiseks niikuinii vaid korra kasutada.
Algne retsept on pärit 1984. aastal välja antud paksust kokaraamatust, kuid olen retsepti kohendanud, sest praegu kaaluvad kohupiimapakid 200 g, mitte enam 250 g. Nisujahu asemel kasutan tervislikku kaerajahu, kuid vabalt võid kasutada ka nisujahu.
Vali selline õli, mis kuumust kannatab. Poes on müügil ka küpsetusõlisid, mis ongi frittimiseks mõeldud.
4 muna
4 sl suhkrut
1 sl vanillisuhkrut
400 g (2 pakki) kohupiima
1 tl soodat
150 g kaerajahu
1 liiter õli
tuhksuhkrut (soovi korral)
Klopi munad suhkrutega lahti, lisa kohupiim ja soodaga segatud jahu. Lase tainal u pool tundi seista.
Kuumuta laiemas potis õli. Seda võiks olla nii palju, et pontšikud selles vabalt „ujuda” saaksid. Kui õli on piisavalt kuum (suitseb kergelt ja sisse torgatud märg kahvel tekitab särinat), tõsta kohupiimapallid kahe teelusika abil sisse ja küpseta need kuldpruuniks. Vahepeal pööra palle, et need ühtlaselt pruunistuksid.
Küpsenud pallid tõsta vahukulbiga majapidamispaberile, et liigne rasv eemalduks. Pontšikud on suurepärased nii soojalt kui ka külmalt. Soovi korral sõelu jahtunud kohupiimapallidele tuhksuhkrut."
"08.09.2018, 00:05",lp,https://epl.delfi.ee/artikkel/83598869/uus-ja-isevarki-moodustis-jalgpalli-rahvuste-liiga-eestigi-teenib-priske-auhinnaraha-ja-voib-paaseda-em-ile,Uus ja isevärki moodustis jalgpalli Rahvuste liiga. Eestigi teenib priske auhinnaraha ja võib pääseda EM-ile,"Juba kümnendi alguses hakati arutama, et jalgpallis on ehk liialt sõpruskohtumisi ja rohkem oleks vaja matše, kus oleks midagi ka vahel. Nii jõutigi Rahvuste liigani, mille loomise otsus langetati juba 2014. aastal. Eelkõige soovisid seda suurriigid, kes tahavad rohkem omavahelisi mänge ja tähtsaid kohtumisi, mitte heidelda eeldatavate autsaideritega. Ka Eesti-sugustele väikeriikidele pakuti präänikut nii rahalise kui ka päris ahvatleva sportliku võimaluse kujul.
Seejuures on igal kohtumisel tähtis kaal. Alagruppide võitjad tõusevad järgmiseks turniiriks (toimub aastatel 2020–2021) astme võrra kõrgemasse divisjoni. A-divisjoni nelja alagrupi võitjad korraldavad omavahel aga poolfinaalidest ja finaalist koosneva turniiri, mille võitja on Rahvuste liiga esimene tšempion. Nelja koondise finaalturniir peetakse tuleval aastal 5.–9. juunini. Võõrustaja valitakse 3. detsembril.
Nagu ikka, siis ka sellel asjal on kurvem pool. Iga alagrupi kaotaja langeb järgmiseks korraks astme võrra madalamasse divisjoni. Kuna C-divisjonis on esimeses alagrupis üks meeskond vähem, siis kolme neljanda koha koondise kõrval peab allapoole liikuma ka kõige kehvem kolmanda koha meeskond (arvesse lähevad seejuures ainult grupi kahe tugevama meeskonnaga peetud matšid).
Suures plaanis näebki Rahvuste liiga välja selline. Järgmise aasta juunis selgitatakse üldvõitja ja juba novembris saab selgeks, millised koondised tõusevad järgmiseks turniiriks kõrgemasse divisjoni ja kes langevad madalamasse.
Edasi läheb aga keerulisemaks, sest Rahvuste liiga on seotud ka kvalifitseerumisega 2020. aasta Euroopa meistrivõistlustele. Iga divisjoni peale on ette nähtud üks koht EM-ile. Ehk siin peitubki präänik väikeriikidele, sest nii A-, B-, C- kui ka D-divisjoni võitjad kindlustavad pääsme finaalturniirile. Siinkohal mitte segi ajada järgmise aasta juunis toimuva Rahvuste liiga võitjat selgitava miniturniiriga.
Kui Rahvuste liiga mängud saavad novembriks mängitud, siis detsembris loositakse 2020. aasta EM-valikturniiri alagrupid. Siin on ikka nii nagu alati – tavapärase süsteemi alusel loositakse viis kuue- ja viis viieliikmelist alagruppi. Kõigist kümnest alagrupist pääseb kaks paremat EM-ile. Sedasi täidetakse finaalturniiri 24 pääsmest 20. Valikmängud peetakse 2019. aasta märtsist kuni novembrini.
Seejärel tulebki taas mängu Rahvuste liiga, et selgitada neli viimast õnnelikku. Reglemendi järgi jagatakse igas divisjonis välja üks EM-i koht. Pileteid hakkavad jahtima alagruppide võitjad. Läbi EM-valikturniiri juba pääsme taganud koondised ei pea end enam uuesti tõestama ehk nende nimed tõmmatakse maha ja edasi läheb vaja asendajaid. Asendajaks saab tulemuste järgi sama divisjoni paremuselt järgmine EM-pääsmeta meeskond.
Kui näiteks 12-liikmelises A-divisjonis ei ole enam nelja koondist, kes on finaalturniiri piletita, siis saavad võimaluse B-divisjoni üldise pingerea järgmised tiimid, kes on play-off’i kohata jne (vaata lähemalt graafikut). Seega on tegelikult võimalik, et Eesti pääseb enda alagrupi kolmandana C-divisjonis play-off’i, kuid sama positsioon võib nad ka hoopis D-divisjoni kukutada.
Miks olid aga väikeriigid lõpuks suurriikide nõudmistega nõus ja Rahvuste liiga sündis? Üks peamine motivaator oli ikka C- ja eelkõige D-divisjonile antud pääse EM-finaalturniirile. Sellele lisandub ka rahaline tugi.
Paika pandud korra kohaselt saavad kõik A-divisjonis mängivad riigid 1,5 miljonit eurot. B-divisjoni riigid saavad miljon eurot, C-divisjonis mängivad koondised 750 000 eurot ja D-divisjonis pallivad riigid 500 000 eurot. Eestile kukub seega automaatselt 750 000 eurot.
Iga divisjoni võitjale on ette nähtud veel täpselt sama suur summa, nagu nad on juba varem saanud. Rahalises mõttes riisuvad lõpuks koore ikkagi suurriigid. Kogu Rahvuste liiga hilisemale üldvõitjale on peale mainitud summade ette nähtud veel 4,5 miljonit eurot. Teise koha omanik saab 3,5 miljonit, kolmas 2,5 miljonit ja neljas 1,5 miljonit. Kogu liiga auhinnafond on 76 miljonit eurot.
Järgmine Rahvuste liiga turniir peetakse 2020.–2021. aastal. Kuna samal ajal toimub valikturniir 2022. aasta MM-i tarbeks, siis võidakse uut sarja taas kasutada kvalifikatsiooniprotsessi osana. Kuna MM-ile pääseb ainult 13 Euroopa riiki, siis tõenäoliselt võitlevad sellisel juhul pääsme eest ainult kahe tugevama divisjoni liikmed.
TEEKOND 2020. aasta EM-ile
Eesti jalgpallikoondise Rahvuste liiga mängud sel aastal
8. september Eesti – Kreeka
11. september Soome – Eesti
12. oktoober Eesti – Soome
15. oktoober Eesti – Ungari
15. november Ungari – Eesti
18. november Kreeka – Eesti
2020. aasta EM-i valikmängud peetakse 2019. aastal (Eesti saab alagrupivastased teada 2. detsembril Dublinis toimuval loosimisel).
21.–23. märts 1. mängupäev
24.–26. märts 2. mängupev
7.–8. juuni 3. mängupäev
10.–11. juuni 4. mängupäev
5.–7. september 5. mängupäev
8.–10. september 6. mängupäev
10.–12. oktoober 7. mängupäev
13.–15. oktoober 8. mängupäev
14.–16. november 9. mängupäev
17.–19. november 10. mängupäev
EM-i play-off peetakse 2020. aastal.
26.–28. märts poolfinaalid
29.–31. märts finaalid"
"23.10.2018, 00:05",uudised,https://epl.delfi.ee/artikkel/84084970/vallavanemad-traditsioonilise-postiteenuse-aeg-on-umber-pakiautomaadist-aitab-kull,"Vallavanemad: traditsioonilise postiteenuse aeg on ümber, pakiautomaadist aitab küll","Eesti Post sulges juuli lõpus Järva valla keskuse Järva-Jaani postkontori. Kuu aega enne seda seadis postifirma sinna üles pakiautomaadi. Järva vallavanema Rait Pihelgase sõnutsi tekkis pärast postkontori sulgemist põhiküsimus tähitud kirjade vastuvõtmise ja saatmise ning erisaadetistega, mille tõttu tuleb sõita Paidesse. „Muus osas ei ole meile muresid jõudnud. Marke ja perioodikat saab tellida mitmest kohast ja ülejäänu käib pakiautomaadi kaudu,” sõnas vallavanem.
Tähitud kirjade, erisaadetiste ja muude teenuste puhul, mida pakiautomaat ei võimalda, võiks Omniva Pihelgase arvates teha koostööd omavalitsustega, mille teenindused on ka pärast haldusreformi kõikjal olemas. „Nende teenuste jaoks, mida eakamad inimesed kasutavad, peaks leidma lahenduse, siis ei oleks postkontorite kadumine ka nii valulik,” ütles Pihelgas.
Ehkki Järva-Jaani postkontoris ei käinud enne sulgemist just vähe inimesi, tulid nad enamasti pakki saatma või kätte saama. Selle teenuse jaoks sobib pakiautomaat palju paremini. Ka vallavanem ise eelistab tellida saadetised just Järva-Jaani, sest erinevalt Aravetest on seal pakiautomaat. „Pakiautomaat peaks igal juhul asemele tulema,” rõhutas Pihelgas.
Vallavanema sõnutsi peab vaatama, kas teenuste kvaliteet tervikuna tõuseb või langeb. Pakkide saatmise ja vastuvõtmise puhul postkontori pakiautomaadiga asendamine on tegelikult teenuse kvaliteeti tõstnud. „Kui postkontor või pangakontor on väga lühikest aega lahti ja tavainimene seal käia ei saa, siis kes seda teenust ikka tarbib?” nentis Pihelgas. „Sellise klassikalise postiteenuse aeg, nagu ta siiamaani on olnud, on kindlasti ümber.”
„Tobe on ka see, kui poliitikud teevad sellest nii-öelda riigikogu valimiste ralli, et midagi ei tohi muutuda. Mina tahaksin näha arutelu teenuste kvaliteedi üle,” ütles reformierakondlasest vallavanem.
Järva-Jaani kohalikud elanikud ei näe postkontori sulgemises midagi traagilist. Oli neid, kes möönsid, et just vanemate inimeste jaoks on teenuste kättesaadavus halvemaks läinud. Ent teised olid väga rahul, et Järva-Jaanis on lõpuks pakiautomaat. Samuti oli neid, kes ütlesid, et nemad postiteenuseid ei kasuta ja postkontori asendumine pakiautomaadiga neid ei puuduta. „Meeldivam oleks, kui ta oleks,” ütles üks kohalik vanaproua. „Vanemate inimestega on siin ikka probleeme olnud, et ei saa selle automaadiga hakkama,” möönis härra, kes ise postkontorit ei kasutanud. „Ma ootasingi, millal automaat siia tuleks,” ütles üks noor ema. „Automaat on soodsam ja mugavam,” lisas ta.
Pärnumaal Paikusel suletakse postkontor 1. novembril. Eesti Post on teinud seal kogukonnaga tihedat koostööd. Sinnagi pandi hingusele mineva kontori asemele pakiautomaat, mille vahetus läheduses elab 2700 inimest valla ligi 4000 elanikust.
Suur osa Paikuse postkontori tööst oligi seotud pakkide väljastusega, nende arv jäi 600 kanti kuus. Kuna järgmisel aastal avatakse Vändras uus Coopi kauplus, on Eesti Post lubanud seal postipunktiga jätkata. „Praegu on markide müümine postiljonile jäetud – selles suhtes ei tohiks auku sisse jääda,” märkis Erkmann.
Kuna postkontorite sulgemine muudab vanurite elu keerulisemaks, on vähemalt Paikuse päevakeskuses alati kohal inimene, kes saaks pakiautomaadiga hätta jäänuid abistada. „Seal on olemas päevakeskuse töötajad, sotsiaaltöötajad, kelle käest võib siis kohe abi paluda,” põhjendas Erkmann.
Ta tõdes siiski, et postkontoriteenuse kaugenemine teeb maainimeste elu keerulisemaks. „Kõik oleneb selle tarbimise hulgast. Need üleminekud peavad olema sujuvad – ei tohi olla nii, et tänasest lõpetatakse ära,” lausus ta. Paikusel, kus suur osa elanikke koondub keskusse, ei avalda muutus nii suurt mõju.
Muidugi on ka valdu, mis ei ole Omniva postkontori sulgemise plaaniga nii kergelt kaasa läinud. Pool aastat tagasi juhtus see Pärnumaal Tori vallas. „Ega me väga ei nõustunud sellega, et kuskil mingit postkontorit likvideeritakse,” tunnistas vallavanem Lauri Luur.
Neil ei ole vallas kindlat tõmbekeskust, see on pigem Pärnu linnas. „Igas keskuses on ikkagi mingisugust teenust vaja ja olen aru saanud, et seal, kus ta on, võiks ta ka edaspidi olemas olla,” sõnas Luur. Ta loodab, et läbirääkimised Omnivaga ei ole veel lõppenud.
„Me oleme valmis ka kaasaegseteks arenduslahendusteks. Näiteks Tori alevikus sai Coopi kauplus valmis, sinna juurde kuluks marjaks ära üks pakiautomaat. Siin on arendusperspektiivi küll,” sõnas Luur. Kui elanikud sellise lahendusega lepivad, siis ei ole ka vallavalitsusel põhjust seda pidurdada.
„Mina ei vaja sellisel kujul postkontori teenust. Minu kodukohas sobib mulle väga hästi, et seal ei ole postkontorit. Võib-olla võiks üks pakiautomaat olla, aga praegu peame vaatama seda, et elu maal ära ei lõpe,” sõnas Tori vallavanem. Kõige olulisemaks pidas ta seda, et postkontori teenused säiliksid. Mis kujul täpselt, ei olegi kõige tähtsam.
Postkontorite sulgemises tehti esialgu paus
Konkurentsiamet andis eelmisel nädalal Omniva kaubamärgi all tegutsevale Eesti Postile loa sulgeda iga neljas postkontor. Ettevõte põhjendas postkontorite arvu järsku vähendamist haldusreformiga, mille tõttu omavalitsuste arv vähenes 213-lt 79-le.
Rahandusministeerium teatas seepeale, et haldusreform ei saa olla postkontorite sulgemise põhjendus, isegi kui see andis selleks seadusliku võimaluse.
Ettevõtlusminister Rene Tammist kohtus eile majandus- ja kommunikatsiooniministeeriumis Eesti Posti juhtkonna esindajatega. Otsustati, et enne kui suuremat postkontorite sulgemist jätkatakse, tuleb olukorda põhjalikumalt analüüsida."
"27.04.2018, 00:05",uudised,https://epl.delfi.ee/artikkel/81898803/terviseameti-uus-juht-jarelevalvaja-ei-saa-olla-rumalam-kui-haiglad-ja-arstid,Terviseameti uus juht: järelevalvaja ei saa olla rumalam kui haiglad ja arstid,"Terviseametil on tervise valdkonnas oluline roll: järelevalve. Aga enamasti kipub olema nii, et terviseametist tuleb ajakirjanduses juttu siis, kui silma jäävad asutuse lühikesed käed või tegemata töö. Sellised juhtumid on ka Eesti Päevalehe veergudele jõudnud.
Eelmise aasta augustis terviseameti peadirektoriks saanud Merike Jürilo vastas esimesele küsimusele terviseameti eesmärkide saavutatavuse kohta, et peab olema siiras ja aus. „Tänaseks on selge, et tervishoiuteenusele on jagunud proportsionaalselt märksa vähem ressurssi kui näiteks tervisekaitseteenustele,” teatas ta. See ilmneb nii personalis kui ka rahas. „Seda on ilmselgelt liiga vähe selleks, et midagi päriselt mõjutada.”
Ent peale personali- ja rahanappuse on terviseametil puudu ka teadmisi ja kompetentsi. See on ositi samuti rahaga seotud, sest sellest oleneb, keda amet suudab palgata. „Järelevalvaja ei saa olla rumalam kui teenuseosutaja. See on ju ilmselge!” juhtis Jürilo tähelepanu vastuolule.
Pärast esimest kaheksat kuud asutuse juhina on Jürilo jõudnud järeldusele: tuleb vaadata, kuidas praeguseid vahendeid ümber jagada, nii et terviseamet suudaks täita oma ülesandeid, mis on seotud tervisekaitsenõuete, kemikaalide ja toodete ohutusega, ning suunata jõudu ka tervishoiuteenustele.
Jürilo tõi näite vee terviseohutusest, millele amet on aastate jooksul palju tähelepanu pööranud. Ja selle tulemusel ongi Eesti joogivee kvaliteet üsna hea. „Võib-olla võime nüüd veeohutuse kontrolle teha natukene harvem ja sama ressurssi kasutada teiste teenuste järelevalveks,” pakkus ta, kuidas ameti fookust võiks aeg-ajalt ümber mängida. Ent Jürilo möönis, et ühtegi seadusega pandud ülesannet nad päris kõrvale jätta ka ei saa.
Kuid selleks, et tervise valdkonnas toimiksid asjad sujuvamalt ja ameti jõud käiks ülesannetest üle, on oluline pöörata tähelepanu ka tervishoiuteenuste osutajate vastutusele ja koostööle teiste järelevalveasutustega: ravimiameti ja sotsiaalkindlustusametiga. Samuti peab terviseamet peadirektori kinnitusel teenuseosutajatele nõuete täitmist rohkem selgitama.
Näiteks hiljuti tähelepanu saanud hoolekandeasutuste kontrollkäikudel olevatki mitu teenuseosutajat tunnistanud, et ei oska ravimikäitlemise nõudeid täita. „Ravimiamet vastas: väga hea, me tuleme ja nõustame teid.” Sama on Jürilo sõnul tervishoiuteenuse kättesaadavusega, mille kohta saab soovitusi anda terviseamet. „Täpselt nii nagu ma kodus jälgin, et minu pereliikmed oleksid käinud perearsti juures ja vaktsineeritud, peavad täpselt samad asjad toimuma ka hoolekandeasutuste elanikega, kelle jaoks on see kodu.” Ta kiitis selliseid ühisreide, sest asutused tegid neid koos ja säästsid nõnda materjalide pendeldamise, suhtlemise ja probleemide lahendamisega aega.
Terviseamet on viimastel aastatel raha juurde saanud üksnes uue hädaolukorra seaduse tõttu õppuste korraldamiseks. Jürilo tunnistas, et kriisijuhtimine ja hädaolukordadeks valmisolek on valdkond, mida terviseamet veel ehitab. Majasisene valmisolek saavutati alles eelmise aasta lõpuks. „Alustame nüüd partnerite ja teiste riiklike kriisistruktuuridega läbirääkimisi, mismoodi võimalikult mõistlikult ja optimaalselt oma rolli täita olukorras, kus ressurssi on vähe.”
Aga kui raha on vähe, siis miks mitte juurde küsida? „Öelda, et ma ei saanud midagi teha, sest raha pole, on kõige lihtsama vastupanu teed minek. Alati on võimalik midagi teha,” ütles pikalt avalikus sektoris töötanud Jürilo. „Püüame majasisest mõtteviisi muuta ja kasvada. Mõtteviis peab olema see, et iga tegevuse tulemusel sünnib väärtus,” selgitas ta, kuhupoole püüab terviseametit muuta.
„Kompetentsi kasv ei toimu kahjuks üle öö. Kui toimuks, oleksin teinud siin keset koridori sõrmenipsu ja tulnud järgmisel hommikul tööle teadmisega, et teeme kõike hoopis teistmoodi,” tõdes ta. Jürilo sõnul on nad pidanud arutelusid selle üle, mida ja kuidas saab amet teisiti teha. „Minu sõnum on olnud väga selge: me peame kasutama kõiki võimalikke mehhanisme, et päriselt aru saada: kas teenuseosutaja tegevus oli tahtlikult hoolimatu ning kas seda oleks saanud teha inimestele kannatusi ja tervisekahjustusi tekitamata?”
Samuti rõhutas ta info liikumise vajadust ja tõdes, et Soome terviseameti info põhjal oleks pidanud küsima, kas hambaarstile tulnuks seada ka Eestis mõneks ajaks piirang või saata ta näiteks uuele pädevushindamisele. Teisalt peab terviseamet olema hinnangut andes arukas ning otsus kaalutud ja asjakohane. Muidu ei julgeks arstid enam üldse oma tööd teha.
Teine juhtum, mis meid terviseametisse viis, oli perearstide keeleoskuse info kättesaadavus. Kirjutasime hiljuti, et Eestis töötavad välismaalased otsivad inglise keelt oskavaid perearste tikutulega taga. EAS ja siseministeerium pakkusid, et perearstide nimekirjas võiks olla märge keelteoskuse kohta. Terviseamet teatas, et nad ei taha seda teha, sest see seaks neile vastutuse. Taas juhtum, kus terviseamet justkui loodab, et äkki mitte midagi tehes probleem kaob.
Jürilo märkis, et nad arendavad uut tervishoiutöötajate registrit, milles soovitakse tulevikus kuvada ka arstide keeleoskuse infot. Ühtlasi on nad nii ülikooli, sotsiaalministeeriumi kui ka perearstide seltsiga arutanud, mida saaks väljaõppes teistmoodi teha. Samuti tegutsevad nad juba töötavatele arstidele keeleõppe pakkumise nimel.
Ent keeleprobleemil on teinegi tahk. Eestis on üksjagu välismaalasi, kes ei räägi ka ise piisavalt hästi inglise keelt. „Ja kui on vastastikku perearst ja inimene, kelle mõlema keeleoskus pole kõige parem, siis võib juhtuda suur õnnetus,” märkis Jürilo. Seetõttu soovitabki ta kiire lahendusena kasutada tõlki.
Kolmandaks palusime terviseameti uuel juhil selgitada: miks nad pole teinud venekeelseid terviseohutuskampaaniaid? Kirjutasime hiljuti libatohtritest, kes kipuvad tegutsema just venekeelses kogukonnas. Kasu võiks olla kasvõi ühest kampaaniast, aga seni on ameti kampaaniate nimekiri napp.
„Nõustun, et ennetavat, hoiatavat ja harivat infot tuleb jagada,” tõdes Jürilo. Tema sõnul vajatakse selgitustööd, kuidas veenduda arsti kvalifikatsioonis. „Kas inimene on õppinud loomaarstiks või dermatoloogiks – siin siiski on väike erinevus.”
Samuti oleks tema hinnangul vaja rohkem teavitustööd meditsiiniseadmete kohta. „See on valdkond, kus ka ise näeme ja tunneme, et me ei suuda piisavalt panustada. Kuid see jääb selgelt ressursi taha,” möönis ta.
Terviseameti uus koduleht valmib aasta lõpuks
Kui jõudsime jutuga terviseameti ajale jalgu jäänud koduleheni, hakkas ameti juht Merike Jürilo viisakusest sõnu valima, ehkki tahtnuks öelda nii mõnegi krõbedama fraasi. „Vahel avastan ennast ikka veel hämmastunult mõtlemast: kuidas on võimalik, et 2018. aastal on ühel riigiasutusel selline veebileht?” lausus Jürilo.
Ta meenutas, kuidas püüdis esimestel töönädalatel leida kodulehelt üht ameti olulisemat andmebaasi, tegevuslubade registrit. „Kui olin juba kolm minutit oma väärtuslikku aega sellele kulutanud, sain aru, et ma ei leia seda. Võtsin kõne meie maja vastavasse osakonda ja küsisin, kuidas seda leida. Otsisime seda koos veel kolm minutit. Seejärel ütlesingi, et see pole okei,” rääkis ta õpetlikust vahejuhtumist. Jürilo sõnul lootis ta alguses naiivselt, et uus koduleht valmib juba aasta alguses, ent nii ei läinud. Nüüd loodab ta, et see juhtub aasta lõpuks."
"15.04.2016, 08:07",valismaa,https://epl.delfi.ee/artikkel/74250289/pohja-korea-uritas-riigi-rajaja-sunnipaeval-raketti-valja-lasta-kuid-ebaonnestus,"Põhja-Korea üritas riigi rajaja sünnipäeval raketti välja lasta, kuid ebaõnnestus","Ebaõnnestunud raketikatsetus toimus „päikese päeval“ ehk Põhja-Korea praeguse valitseja Kim Jong-uni vanaisa ja riigi rajaja Kim Il-sungi sünniaastapäeval, mis on esimese jaoks piinlik tagasilöök, vahendab Reuters.
USA kaitseministeerium teatas, et raketi väljalaskmist kell 5.33 Korea aja järgi jälgis USA strateegiline väejuhatus, mis hindas selle ka ebaõnnestunuks.
Lõuna-Korea uudisteagentuuri Yonhapi teatel oli tõenäoliselt tegemist keskmaa ballistilise raketiga Musudan, mille tegevusulatus on üle 3000 kilomeetri ning mida saab välja lasta mobiilselt stardiplatvormilt, kuid mida ei ole kunagi katsetatud.
Lõuna-Korea kaitseministeeriumi ametnik ütles reedel, et raketikatsetus usutakse olevat ebaõnnestunud."
"05.09.2020, 09:05",arvamus,https://epl.delfi.ee/artikkel/90952711/poliitkolumnist-viktoria-ladonskaja-valgevene-naitab-et-tagatoas-kalkuleerivate-meeste-aeg-on-poliitikas-moodas,"POLIITKOLUMNIST | Viktoria Ladõnskaja: Valgevene näitab, et tagatoas kalkuleerivate meeste aeg on poliitikas möödas","Jätame korraks kõrvale peamise konflikti, valusa esmaste vabaduste eest võitluse teema ja siitpoolt olulise välispoliitilise aspekti, ning päevavalgele tuleb veel üks väga huvitav nüanss: Valgevene protestid näitavad kõnekalt maailmale, et niinimetatud arvutatud poliittehnoloogia aeg on möödas.
Brexit, Trumpi tulek, Ukraina viimased presidendivalimised, ka mõned meie kohaliku poliitika trendid signaliseerivad juba mõnda aega poliitilistele analüütikutele, et oskuslik poliittehnoloogia ehk taktiline ja kalkuleeritud meediasurfamine ei allu tuttavatele ja varem töötanud reeglitele. Täna ja tänu Valgevene protsessidele me näeme juba täiesti värsket tendentsi. Mis peaks tegelikult olema õppetund ka meie poliitilisele maastikule.
Esiteks: protestid ilma liidrita. Kogu maailm vaatab ja imestab, et massid saavad poliitiliselt edastada oma sõnumit (tulles välja, korraldades aktsioone, streikides) ilma selge liidrita. Selge see, et eesmärgistatud tegevusele võib see osutada miinuseks, kuid samas ka teatud plussiks. Protestid ilma liidrita on loomutruuduse tunnetus. Ehk siis inimesi ühendab sarnane emotsioon või sarnaselt tajutav teema. Ja selleks, et oma poliitilist seisukohta väljendada, pole enam ilmtingimata vaja selget liidrit. Vaatame ka Habarovski rahvaproteste, mis kestavad juba kaks kuud pärast lemmikpoliitiku arreteerimist.
Teiseks: diletandid poliitikasse. Kui me võtame arvesse nii-öelda vanakooli poliitikute argumentatsiooni, siis kajastades praegusi Valgevene sündmusi öeldakse üsna tihti: „Aga see uus alternatiiv on ju diletandid, nad ju ei tea poliitika reegleid.“ Nojah. Ma vaatasin Svetlana Tihhanovskaja pöördumist, mida salvestati tuntuks saanud rohelise diivani peal (järgmisel päeval pärast valimisi, enne kui ta riigist lahkus), ja samal päeval tehtud teist pöördumist, kus ta ütlebki välja, et on „kõigest naine“ Valgevenes, oma vanglasse pandud mehe naine.
Ukrainas on KVN-mees (naljasaadetest tuntust kogunud mees), kes muuhulgas avalikes debattides eelmisele presidendile ütles väga tabava fraasi «Я не ваш оппонент, я ваш приговор,“ mida saab ehk tõlkida, et kõik need protsessid, mis toimuvad, on eelmise/praeguse võimu töösaavutuste tulemused.
Nagu kunagi kirjutas oma luuletuses valgevene poetess Diana Balõko: „Мне говорят: писать, наверно, сложно. Я отвечаю: сложно не писать.“ Ehk teisisõnu, need „ebaprofessionaalid“ tulevad vaid siis, kui enam teisiti ei saa. Ja selles osas ei tohi ega saa võimulolijad unustada, et nad on kõigest oma rahva tahte teenistuses ja et inimväärtused ei ole laste muinasjuttude pärusmaa, vaid ongi inimkonna orientiir.
Kas „ebaprofessionaalidel“ on raske poliitikas? Kindlasti teevad nad ohtralt vigu. Aga nad oma vigadega tulevad vaid siis, kui reglementi oskavate härrasmeeste väärtustest jutustav sõnum ei lähe enam tegudega kokku.
Kolmandaks: kaasaegne võrgustik. Noh, võib ajakirjanikke välja vahetada, kui nende sõnum enam ei meeldi. Võib ka nende küsimustele mitte vastata. Valgevene näide tõestas, et võib isegi interneti maha võtta, et saada edastav sõnum kontrolli alla. Aga kaasaegses IT-maailmas sa ei saa enam kangiga sõnavabadust kontrollida. Nii nagu sa enam ei saa päriselt tõmmata vahet ajakirjanduse/meedia ja sotsiaalvõrgustiku vahel.
See maailm on kõvasti muutunud ja poliitikud, kes arvavad, et suhtlemiseks rahvaga piisab kontrollitud televisioonist ja oma lehtedest (isegi siis, kui need lehed on onlines), lihtsalt ei oska oma rahva keelt – oma rahva digi-keelt.
Eraldi markeerimist vajab meediaplatvorm Dožd. Nad kajastasid Valgevene sündmusi sisuliselt ilma pildita, sest ühendus oli kehvake, aga tegid oma otse-eetreid päevade kaupa professionaalsuse tipptasemel. Iga ajakirjanik teab, et telepilt ilma pildita on tragöödia.
Neljandaks: loomulik feminism. Feminismist räägitakse tänapäeval palju, kuid Valgevene näitel näeme me pisut teistmoodi feminismi. Ma nimetaksin seda, kui tohib, konservatiivseks feminismiks, kui naised tulevad mitte meeste maailmale oma õigusi tõestama, vaid ongi reaalselt meeste eest väljas.
Naised tirivad OMONi käest noormeest, naised seisavad loosungitega, naised valges viivad miilitsale lilled, naised tegelikult tulid ka valimistele, sest mehed olid arreteeritud. Ehk Valgevene protestide nägu on naisenägu.
Kui me nüüd korraks vaatame ka Navalnõi olukorda, siis ka seal naise roll on tugev. Naise, kes hiljuti oma Instagramis meenutas oma tütre kooli lõpetamise päeva. Nagu tavalises peres, seda päeva ootasid nii vanemad kui ka lapsed. Järsku helistas Aleksei ja ütles, et peab minema hoopis miitingule. Oma emotsionaalses postituses ütleb Julia, et nutt tuli peale, sest ta aimas, et see lõpeb jälle arestiga, aga „ta teadis, et teisiti ta mees ei saa“.
Ja Julia ei saa teisiti, kui kanda koos mehega seda poliitilist koormat. Ehk siis need naised tulevad mitte ainult õiguste/väärtuste pärast, vaid oma armastuse pärast. Ja see on hoopis midagi muud kui postitada enne valimisi Facebooki kammitud perepilti.
Last but not least: inimlikkus ja emotsionaalsus. Miks noored kuulavad Gretat? Isegi siis, kui täiskasvanud saadavad oma reaktsioonides Greta Thunbergi tagasi kooli õppima. Noored usuvad teda, sest Greta on usutav. Ja poliitikud – paber tekstiga käes, kallis pintsak seljas ja allkirjastatud dokument kohvris – enam mitte. Sest poliitika on usutav, kui ta on osa elust. Kui ta on teistmoodi-ei-saa-formaadis.
Mida see kõik ütleb? Ütleb mitte ainult Valgevene, Ukraina, Venemaa, Inglismaa, USA või muu konteksti kohta, vaid üleüldiselt ka meie poliitilise maastiku kohta: „kuskil tagatoas kalkuleerivate ja ennast teistest targemaks pidavate keskealiste meeste“ aeg on möödas. Avatus, läbipaistvus, eesmärkide selgus, siin-ja-praegu-poliitika koputavad uksele. Ja sellisel viisil vana poliittehnoloogia enam välja ei vea.
„Poliitkolumnist"" on sari, kus laupäeviti võtavad sõna erinevate erakondade naispoliitikud."
"07.06.2018, 21:58",kultuur,https://epl.delfi.ee/artikkel/82550641/rasmus-merivoo-baaris-pandi-pidu-seisma-em-laptop-em-tehti-lahti-ja-hakati-tulnukat-vaatama,"Rasmus Merivoo: baaris pandi pidu seisma, laptop tehti lahti ja hakati „Tulnukat” vaatama","„Tulnukas ehk Valdise pääsemine 11 osas” on 22-minutine film, millega Rasmus Merivoo 2006. aastal Tallinna ülikooli lõpetas. Õppejõud kraaklesid omavahel üksjagu, Rasmus sai lõpuks hindeks A. Film levis kulutulena, kogus fänne ja vihastajaid. Praeguseks võib seda silmagi pilgutamata pidada kultusfilmiks. „Tulnukast” pärit väljendid on uuristanud tee igapäevakeelde samamoodi nagu dialoogikatked filmidest „Kevade” ja „Siin me oleme”. Täna näidatakse filmi ja sellest väljajäänud klippe komöödiafestivalil Luige Nokk. Festival toimub Kiili vallas, ent meie kohtume Rasmus Merivooga päev enne seda hoopis Kehra raudteejaama veel avamata kohvikus.
Elan seal, teeme endiste klassi- ja koolikaaslastega kõiki lõbusaid asju koos. Praegu oleme läinud otsapidi kohalikku poliitikasse. Noored pered, vaatame Kuusalus ringi, tahaks, et elu õitseks ja anname endast parima. Energiat kulub palju, aga sekkumata ka ei suuda elada. Ma kardan, et see vestlus läheks hästi poliitiliseks, kui ma nüüd jätkan...
Täpselt, intervjuusid käin ikka andmas sellepärast, et ma „Tulnuka” tegin. Ja siis küsitakse, et mis sa siis nüüd teed. Ütlen, et unistan filmist...
Lemmiklugu on tüübilt, kes rääkis, kuidas ta vend helistas ja uuris, kas ta tunneb Rasmus Merivood. Tüüp tundis. Vend rääkis talle siis, et tal juhtus õnnetus. Ajas ühe tüdruku alla, nüüd on Tartu vanglas, äkki... Äkki Rasmus Merivoo saaks talle sinna paki tuua? Et kui tema tooks, siis saaks vanglas end veidi vabamalt tunda. Oleks tehtud mees.
Aga ühes baaris pandi pidu seisma, laptop tehti lahti ja inimesed kogunesid, et „Tulnukat” vaadata. Üks inimene kutsus jällegi oma vanemad hommikusöögilaua taha ja seal vaadati koos filmi. Selliseid armsaid hetki on hästi palju.
Uku ongi selle laulu sõnade autor. See sündis nii, et pärast „Tulnuka” võtteid tähistasime pooleliolevas suvilas minu sünnipäeva. Keset ööd hakkas Uku mulle sünnipäevaks seda lugu laulma. See tundus nii absurdne, aga klikkis filmi mõttega hästi. Nagunii plaanisin filmile mingit tümakat taustaks.
Kunagi käisin emakeelepäeval ühes koolis filmikeelest rääkimas. Hiljem ütlesid õpetajad, et on väga tänulikud, sest see laul on õpetanud lastele Siuru liikmed selgeks. Ja ükskord istusime Ukuga kahekesi mälumängul. Küsiti Siuru liikmeid ja panime ise laulu järgi need nimed kirja...
Ma tegin omal ajal paariteistminutilise naljakate duublite kogu. Aga tookord polnud ju mingeid telefone, millega võttel toimuvat salvestada, nii et suurem osa naljakaid hetki jäi kaadri taha. Praegu küsivad inimesed mõnikord, et tahaks filmist HD-versiooni, aga seda pole olemas ju... Sellist varianti ei olnud tookord, see oli teine reaalsus.
Kui „Tulnukat” kirjutama hakkasin, siis stsenaarium tuli väga kiiresti. Kontseptsioon oli olemas – üks rullnokk saab labidaga pähe ega saa pärast enam aru, mis värk on. Ülejäänud maailm ei mõista teda ja püüab rullnokka tagasi normaalseks keerata. Tegelased hakkasid kohe ropendama ja mina jooksin stsenaariumit kirjutades lihtsalt järele... Ja naised kuidagi ei sobinud sellesse. Maailma tasakaalu pärast ma ühtki lisakarakterit oma filmidesse tekitada ei taha.
Tajusin teda ise küll natuke sellena, sellest ka Valdise ülestõus filmi lõpus. Et mida Jeesus teeks, kui ta tänapäeval meie sekka satuks, ja mida temaga tehtaks. Kui Valdis hommikul ärkab, pidi tema selja taga seinal rippuma ilukilp, mis tekitaks jumalikku halo. Eri põhjustel jäid paljud mõtted realiseerimata. Algul mõtlesingi tema nimeks hoopis Kristo panna, aga see tundus liig.
Ma olen väga uhke, et selle jaoks sõna „vitupea” välja mõtlesin. Nagu Uku Masing noh! Mäletan, et pikkade juustega meeste kohta ei olnud eesti keeles normaalset sõna, aga situatsioon nõudis. Mul jäi lõpuks kaks varianti: kas vitupea või putsipea. Esimene läks filmi ja see ongi täiesti normaalseks sõnaks saanud. Roppe sõnu on ikka vaja, nii et mul on hea meel. Näiteks üks Eesti jalgpallur ütles kellelegi mängu ajal vitupea ja sai punase kaardi. Sellised asjad kõditavad, itsitan siis omaette vaikselt.
Luige Nokk"
"20.03.2020, 00:15",lp,https://epl.delfi.ee/artikkel/89264697/irja-lutsar-mind-on-koroonapuhangu-parast-nii-soimatud-kui-ka-ahvardatud,Irja Lutsar: mind on koroonapuhangu pärast nii sõimatud kui ka ähvardatud,"Tartu ülikooli professor Irja Lutsar (65), kellest on kujunenud koroonaviiruse leviku kohta tasakaaluka info jagamise juhtkuju, kogeb palju rohkem toetust kui halvustamist, kuid vahel võib mõni tõrvatilk meepoti rikkuda. Teda on solvatud ja sõimatud Eesti „maharahustamise” eest. Ei tea, kas paanika oleks ikka parem? „Kogu maailm alahindas loodust järjekordselt,” sõnab Lutsar mõtlikult intervjuus, mis on praegusele ajale omaselt sündinud telefonitsi. „Inimene mõtles, et kui ta nüüd kõik väga korralikult teeb, siis ei lähe viirus mööda maailma laiali. Aga viirusel olid omad plaanid.”
Täna magasin, eile ei maganud. Koormus on väga suur. Poeg helistas just eile ja küsis: „Ema, kas sulle selle kõige eest palka ka makstakse?”
Oleks väga hea, kui me praegu kõik üksteist toetaksime, aga see ei käi sugugi ainult minu kohta. Perearstid, kliinikumi inimesed ja paljud teised töötavad väga palju – terviseametist ma ei räägigi, nemad töötavad ööd ja päevad.
Tuttavate hulgas ikka on, lähiringis ei ole. Paljudel on praegu muude viirusinfektsioonide põhjustatud haigused. 
Olen kogu selle asjaga juba pikalt seotud. Kolmas-neljas nädal läheb: 24/7 uudistes, iga päev vaatan läbi suuremad meditsiiniajakirjad, kas on midagi uut tulnud. Enam ei jõua neid nii lugeda, nagu lugesin varem – algusest lõpuni. Nüüd vaatan üle põhilise teabe. Uudistest jälgin, mida riigid teevad. Ja mõtlen, mõtlen, mõtlen. Mis on õige, mis on vale; mis on teistel läinud hästi, mis halvasti.
Mul on väga hea sõprade ring, kes mind igal ajal igat moodi toetab ja minusse usub. See on asendamatu.
Väljakuulutamise ajaks oli seis selline, et valitsusel ei jäänud muud üle. Kas see oli õige või vale, seda saab öelda alles tagantjärele. Aga sel ajahetkel pidid nad seda tegema. Varem ei oleks valitsus seda kindlasti teha saanud. Tuli vaadata, mis teised riigid teevad. Ega koroonaviirus pole ainus asi, mis siin maailmas eksisteerib. Peame mõtlema nii, et see viirus läheb ükskord mööda, aga pärast seda peab ühiskond edasi funktsioneerima.
Eriolukorra väljakuulutamine nädal või kaks varem, kui meil veel haigeid ei olnud, ei oleks mingil juhul takistanud koroonaviiruse Eestisse jõudmist. Jah, võib-olla Itaalia võrkpallikoondise siia laskmine ei olnud kõige õigem otsus, aga tookord see nii vale ei tundunud. Ärme mõistame selle otsuse tegijaid hukka. Kogu Eesti koroonaviirus ei ole sealt pärit. Pärast koolivaheaega hakkasid inimesed reisidelt tagasi tulema – ja kui nad sinna läksid, oli olukord täiesti ohutu, julgen seda ka praegu öelda. Koolivaheajajärgse nädala jooksul muutus olukord väga kiiresti, aga inimesed pidid ju koju tagasi saama.
Mõte, et koroonaviirus oleks võinud Eestisse üldse mitte jõuda... Vaadake, kui palju riike maailmas on! Euroopas on kõik riigid haaratud, maailmas praegu 130 (neljapäevaks 179 riiki ja piirkonda – toim) riiki. Et väike Eesti oleks võinud vahele jääda, ei ole lihtsalt loogiline. Eriolukorra kehtestamine varem ei oleks midagi muutnud.
Kogu maailm alahindas loodust järjekordselt. Inimene mõtles, et kui ta nüüd kõik väga korralikult teeb – sest SARS-i ta ju tunneb –, siis ei lähe viirus mööda maailma laiali. Aga viirusel olid omad plaanid.
Ei. See üks haige oli siis Merimetsa haiglas, ta oli tulnud bussiga. Eesti pinnal, kui buss välja arvata, viibis ta 15 minutit. Ta oli väga vastutustundlik inimene, kes teadis, et tuleb koroonaviirusega riigist, ja helistas kohe kiirabisse. Ta oleks võinud seda ju ka mitte teha. Tema oli haiglas karantiinis, aga kõiki kergete sümptomitega inimesi ei olegi õige haiglasse panna. Edasine otsus, et haiged peavad kodus karantiinis olema, oli õige. Kuulsin viimati kaubakeskuses inimest telefoni ütlemas: tead, ma olen praegu karantiinis. Tegelikult tähendab kodune karantiin seda, et ollaksegi kodus karantiinis.
Ei, ma ei usu. Inimesed peavad siiski ise oma otsused läbi mõtlema. Paanika külvamine ei tee kellelegi head. Kui küsite, kas mind on lolliks sõimatud, siis jah. Kui küsite, kas mind on ähvardatud, siis jah.
Me ei anna neid nimesid praegu välja. Väga tõsiseks ei ole need ähvardused veel osutunud. Tahan inimestele südamele panna: praegu ei ole see aeg, mil kõiki nii kohutavalt kritiseerida. Ootame natuke, las see kuum periood läheb mööda, alustame siis kriitikat.
Kuidas te ette ei näinud, kuidas te ei teadnud! Te rahustasite Eesti maha – ja vaadake, mis nüüd on juhtunud!
Viirus ei oleks jäänud siia tulemata. Enamik viirusekandjaid on praegu kergete sümptomitega. Praegu tuleb kaitsta eelkõige populatsiooni kõige ohustatumat osa – need on vanad inimesed. Kui meil on vanatädist naaber, siis võiksime poodi minnes küsida, kas talle oleks ka vaja midagi tuua. Või et ma lähen apteeki, kas sul on ka rohtu vaja? Vanemad inimesed peaksid hoidma viirusest nii kaugel kui vähegi võimalik.
Olen juba kuulnud, et korraldatakse koroonaviiruse sünnipäevapidusid, nagu varem on korraldatud tuulerõugete sünnipäevapidusid. Ärme selleks küll üles kutsume! Jah, enamikule on see ohutu, aga sinna võib sattuda inimesi, kellele see ohutu ei ole.
Pigem ikka annab. Ega karantiin üksi haigust minema ei aja, pigem see, et on tekkinud suur hulk immuunset populatsiooni. Võib-olla saab selle kohta täit selgust siis, kui Hiina Wuhani piirkond täiesti avatakse, praegu ta veel päris lahti ei ole. Tööstust ja tehaseid juba avatakse.
Nädalavahetusel ütlesin ühele vanemale inimesele, et kui sa reeglitest kinni ei pea, siis pannakse sind haiglasse. Ma ei tahaks mitte mingil juhul, et Eestis toimitaks nii nagu Hiinas, kus ühte spordisaali koguti kokku tohutu inimhulk ja pandi sinna kinni. Loodan, et meie inimesed on vastutustundlikud ja kui neile öeldakse, et peab kodus olema, siis nad seal ka on. Sellest aru saada on peaasi.
Pidasin silmas seda, et haigestunute hulk suureneb kindlasti. Võivad tulla rasked haigusjuhud – ka sellega tuleb edasi elada. Peame usaldama Eesti arste ja haiglaid. Mina usaldan neid 120%. Tunnen väga paljusid häid arste ja olen veendunud, et nad suudavad anda kõige paremat abi. Peaksime võimalikult oskuslikult balansseerima eriolukorra ja võimalikult normaalse elu säilitamise vahel. Ei tahaks, et sõjavägi tuleks tänavatele või politsei valvaks tänavaid.
Kodus töötamise võlu ja valu tuleb läbi mõelda, et psüühika sellele vastu peaks.
Üks probleem näiteks, mida näen: lapsed on praegu kodus ja varsti hakkab neil väga igav. Ka inimestel, kes on karantiinis. Võiks ehk olla teles mingi programm, et võimleme kõik koos? Või mingeid meelelahutusvõimalusi. Kodukontori suur puudus on see, et tööpäev kestab 24/7. Õppejõududega just leppisime kokku, et õppetöö kestab ikka üheksast viieni ja öösel me üliõpilaste küsimustele ei vasta. Kodus töötamise võlu ja valu tuleb läbi mõelda, et psüühika sellele vastu peaks.
Nii seda kui ka teist. Tundsin, et sellises olukorras peab igaüks midagi ära tegema, igaüks vastavalt oma võimetele. Leidsin, et saan niimoodi ühiskonda panustada. Teiste erialade inimesed panustavad teisiti.
Kui palju on Eestis üldse virolooge, kes võiksid praegu oma teadmisi jagada? Miks teised seda ei tee?
Kõike ette ennustada ei saa ja inimesed ei taha oma reputatsiooni mängu panna. Ei taha ebameeldivaid teateid saada, alandavat suhtumist kogeda. Sellepärast nad ei võta sõna.
Ei ole suur, aga ka üks tõrvatilk võib meepoti rikkuda. Teiselt poolt – mulle kirjutavad täiesti võõrad inimesed ja tänavad. Tuttavad toetavad niikuinii. Julgen ka teisi eksperte innustada sõna võtma. Paljud neist saavad ka tunnustavaid kirju. Kõik töötavad tõesti võimete piiril.
Praegu on maailmas kaks suunda: 1) lükkame eriolukorda ja karantiini nii palju edasi kui vähegi võimalik, 2) kehtestame selle pigem kiiresti, vajaduse tekkides. Ma ei mõista kumbagi toimimisviisi hukka. Arvan, et riigid on nende käsutuses oleva info põhjal teinud konkreetsel ajahetkel kõige õigemaid otsuseid. Arstid teavad väga hästi, et valeotsuseid tehakse ikka. Kui keegi ütleb, et ta pole kunagi mitte ühtegi viga teinud, siis ei ole ta arstina töötanud.
Sest millelegi muule ei saa ma toetuda. Loomulikult on nakatunuid rohkem, aga saan kasutada ainult neid andmeid, mis on olemas. Tahan hoiduda riike sildistamast. Ma ei taha öelda, kas Hiina valetas või jättis valetamata.
Selles, et nakatunuid on tegelikult rohkem, ei kahtle keegi. Eriti oluline on teada saada, kui palju on surnuid ja raskelt haigeid – ja neid arve on muidugi ka palju raskem varjata ja need tulevad meile palju paremini kätte.
Me ei saa öelda, et kui Eestis on näiteks 10 000 nakatunut, siis suremus on endiselt 3%. Ei, siis on need arvud hoopis teised. Teadmata on kerged nakatunud või viirusekandjad, rasked haiged tulevad esile.
See on väga õige märkus. Aga vaatama peab, millest me protsente võtame. Haigestumise korral räägitakse suhtest elanikkonda või siis haigestunutest saja tuhande või miljoni elaniku kohta. Võtame Hiina näite, 1,4 miljardit elanikku. Enamik haigestunuid oli Hubei provintsis, kus elab 50–60 miljonit inimest. Kui räägime haigestunutest, siis oli Hubeis neid ühe miljoni kohta 1200, kogu Hiinas 56.
Siis tuleb veel vahet teha suremusel (ingl mortality) ja suremuskordajal (case fatality rate). Hiinas oli suremuskordaja puhangu alguses väga suur, sest surnud olid teada. Aga kes ei olnud surnud, need olid kas terveks kuulutatud või ei olnud keegi lihtsalt veel nendega tegeleda jõudnud. Hiina näitel on näha, kuidas suremuskordaja kogu aeg alla läheb. Ma olen tõesti nõus: absoluutarv ei näita mitte midagi. 170 juhtu Eestis on hoopis midagi muud kui 170 juhtu Hiinas.
Olen lugenud ka teisi selliseid artikleid. See on „mina arvan”. Nad ei ole ette toonud ühtegi allikat. Nakatunuid ongi rohkem, aga mõelda tuleb eelkõige sellele, missuguse koormuse moodustavad nad meditsiinisüsteemile. Kerged haiged ja nakkusekandjad süsteemi ei mõjuta, keskenduda on vaja rasketele ja väga haigetele. Mudelitega tegelevaid gruppe on väga palju.
Ega karantiin üksi haigust minema ei aja, pigem see, et on tekkinud suur hulk immuunset populatsiooni.
Eelistan rääkida sellest, mille kohta on andmeid. Vaatame Jaapanis karantiini pandud kruiisilaeva Diamond Princess. Seal oli 3700 inimest, reisijaid ja meeskonnaliikmeid kokku. Keskmine vanus oli suurem kui tavaelanikkonnal. Laev pandi kinni, see oli suletud süsteem. Sellist olukorda muidu elus ette ei tule: teaduslikus mõttes huvitav, aga muidu inimestega eksperimenteerimine. Kõiki testiti korduvalt ja kõik nakatunud tõenäoliselt saadi kätte – harilikes tingimustes pole see võimalik. Nakatus peaaegu 20%, millest võib järeldada, et ilmselt siis suletud ühiskonnas üle viiendiku ei nakatu.
Testimisest ei ole loobutud, küll aga võib diagnoosi panna ka ilma testita ja öelda, et sina jääd nüüd koju. Testida tuleb ikka ainult neid, kellel on sümptomid, mitte kogu elanikkonda. Üks Hiina uuring, mille kohta on inglise keeles esialgu kättesaadav küll ainult kokkuvõte, ütleb, et testide usaldusväärsus enne sümptomite teket on väga väike. Laustestimise puudus on ka see: mul pole sümptomeid, lähen ja testin, saan teada, et olen terve. Aga kahe päeva pärast jään haigeks! Siis ütlen, et mind ju testiti, järelikult pole mul koroonaviirus.
Aga kui me üldse andmeid ei koguks, siis oleksime palju suuremas soos.
Ärge tehke sellist järeldust, et andmed ei ole tõesed. Positiivseid teste saame ju kokku lugeda. Saame öelda, et nii palju kergeid, nii palju raskeid ja üliraskeid juhtumeid. Saame ka prognoosida, kui palju võib tulla üliraskeid juhtumeid ja kui suure koormuse seab see tervishoiusüsteemi õlgadele.
See, et andmed ei tähenda enam üldse midagi, on suuresti alahindamine. Võib-olla saame teha uuringu siis, kui koroonapuhang on läbi, ja öelda, kui suur osa Eesti elanikkonnast oli selle viirusega kontaktis.
See ei näita mitte midagi. Bahrein on esikohal, samas ei ole neil ühtegi surnut, üks inimene on intensiivravil. Oleme väike riik, iga juhtum võimendub. Ja see on tegelikult hea. Meil on kaks inimest haiglaravil, aga need on kerged juhud.
Tahaksin Hiina kiitmise hoogu natuke tagasi tõmmata. Räägime ikkagi eelkõige Hubei provintsist. Kiita tuleb neid selle eest, et puhangu levimisele panid nad piiri, kehtestades väga range karantiini. Aga mis oli selle hind? 69 000 haigestunut, ligi 3000 surnut.
Usaldan Eesti arste ja haiglaid 120%.
Kas kõigi viirusekandjate spordisaalidesse kokku kogumine oli õigustatud, selles ei ole ma päris veendunud. Haigestumise protsent on seda suurem, mida suurem on kokkupuude haigusetekitajaga. Neile tundus see siis õige olevat ja saan sellest otsusest hästi aru. SARS-i ajal tundus just range karantiin olevat see, mis lõpuks toimis. SARS algas 2002. aasta novembris, veebruaris 2003 oli suur Hongkongi hotelli- ja kortermajapuhang. Puhang oli tükk aega kestnud, enne kui tegutsema hakati. Ja siis kasutusele võetud meetodid sobisid just puhangu alguses kasutamiseks.
On uskumatu, kui palju teavet on Hiina praegu maailmaga jaganud. Otsin paaniliselt andmeid Itaalia kohta – teaduskirjanduses neid lihtsalt ei ole. Üks mudel tuli, aga hiinlastel oli selle aja peale juba kakskümmend artiklit.
Ma ei oska öelda. Ega meie ju ka kogu maailma kohe ei teavita, kui keegi põeb siinmail näiteks ebatüüpilist kopsupõletikku. Keegi ei ole ju enne nii tark, nagu ta pärast on.
Kui Itaalias oli 57 juhtu, siis pandi kümme linna ja provintsi kinni. Ma tõesti ei tea, miks nad hakkama ei saanud. Üle 20% haigeid olid üle 80-aastased. Väga hästi hakkama saavas Lõuna-Koreas oli ainult 3% üle 80-aastaseid haigestunuid. Vanem inimene sureb suurema tõenäosusega, selle ütlemiseks ei pea arst olema. Itaallased ei suutnud vanainimeste hulgas nakatamist vältida ja see kurnas ära nende meditsiinisüsteemi, haigeks jäid ka meditsiinitöötajad.
Mul on väga kahju, et Euroopa Liit Itaaliale appi ei läinud.
Mul on väga kahju, et Euroopa Liit Itaaliale appi ei läinud. Miks ei öelnud lähiriigid Austria ja Saksamaa, et teil on intensiivravi pilgeni täis, tooge mõned haiged meile? Mul on siin muidugi seda kerge ütelda.
Üks hiinlaste töö, mis ei haaranud küll väga suurt hulka leibkondi, näitas, et lastel oli koroonaviirus küll, aga nad ei olnud üldse haiged või põdesid väga kergete näitajatega.
Lapse organism ongi ju ette nähtud võõraste asjadega kokku puutuma. Lapseea üks eesmärk ongi koguda kogemusi. Lapse immuunsüsteem on kohastunud õppima: täna tulevad tuulerõuged, homme leetrid, ülehomme punetised ja siis mumps. Nii lapse immuunsüsteem välja kujunebki. Vana inimese immuunsüsteem on väsinud ja ta saab kasutada ainult seda infot, mis tal mälus on. Kui ta lapseeas konkreetse nähtusega kokku puutunud ei ole, siis pole mälu ja ongi raske.
Aafrikas on olnud kogu aeg Zika viirus, lapsed põevad selle kerge respiratoorse infektsioonina läbi. Sellele ei pöörata tähelepanugi. Siis jõudis viirus Brasiiliasse, kus keegi polnud seda varem põdenud, ja rasedate hulka. Kui rasedad seda põdema hakkasid, siis saadi teada, et viirus läbib platsentabarjääri ja võib põhjustada lootekahjustusi. Aafrikas ei olnud see kunagi probleem, seal olid rasedad juba immuunsed. Võtame pandeemilise gripi, mille puhang osutus palju kergemaks, kui eksperdid ennustasid. Siis said eksperdid muidugi selle pärast pahandada, et nad ennustasid rasket puhangut. Ekspert saab oma „tasu” alati kätte.
Väga paljud haigused on meestel halvema kuluga kui naistel. On väga vähe haigusi, mis on naistel raskemad kui meestel, kui günekoloogia välja jätta. Soolisi andmeid on koroonaviiruse kohta praegu vähe, aga olemasolev andmestik ütleb tõesti, et suremus on meestel suurem.
Ei olnud andmeid. Neid ei ole ka praegu väga palju. Eksperdid ütlevad praegugi, et levik enne sümptomeid ja nende ajal on erinev. Päev enne sümptomite väljalöömist on viiruskoormus suur, aga kuidas on lugu kaks või kolm päeva enne seda, pole küllaldaselt teada.
See tuleb meile ECDC-st (European Centre of Disease Prevention and Control). Oleme nii väike riik ja oma kogemust on meil väga vähe. Suured riigid, kus on palju tugevaid eksperte, võivad teha oma definitsiooni. See ei tähenda muidugi, et praegune on kivisse raiutud. Kui teadmisi tuleb juurde, siis muutuvad ka definitsioonid ja seisukohad.
Ma ei pidanud üldse saama nakkushaiguste arstiks. Minu unistus oli intensiivravi ja anestesioloogia, aga juhused panevad vahel asjad paika. Tahtsin minna tööle Tallinna, aga suunati Võrru. Olen oma tollastele Võru kolleegidele väga tänulik, õppisin neilt palju. Sain kiiresti lasteosakonna juhatajaks, kuigi olin noor ja roheline – praegu ei julgeks ma iial seda töökohta vastu võtta. Uut haiglat just ehitati ja mind kutsuti nakkuskorpust juhatama. Minu tollased juhendajad ütlesid, et mis need lastehaigused muud ongi kui nakkushaigused. Lastearstiks olen tahtnud saada sünnist saadik. Nakkushaigustega hakkasin tollal tegelema natuke asjaolude sunnil, aga see osutus väga huvitavaks.
Olen tegelenud nii viiruste kui ka bakteritega. Mind on alati huvitanud küsimus: miks? Otsustasin minna Moskvasse aspirantuuri ja koos oma kahe lapsega ka Dallasesse järeldoktorantuuri just sellepärast, et mind ei rahuldanud „me oleme alati nii teinud”. Tahtsin alati saada vastust miks-küsimustele. Koroonaviiruse puhul huvitab, kuidas inimene peab viirusele reageerima, et saaksime koos viirusega siin maailmas eksisteerida. Sest see maailm ei ole ainult inimeste jaoks.
Absoluutselt. Viiruse huvi ei ole inimest tappa. Ta ei tee isegi viga – hoopis inimene reageerib üle. Inimesel on vaja viirus ära tappa, aga tema organism ei ole nii tark, et sobivalt antikehasid ja tsütokiine toota. Ta reageerib üle ja see ei lõpe kunagi hästi. Inimese toodetud ained hakkavad teda ennast kahjustama, kuigi piisaks täiesti viiruse vaigistamisest. See ei kehti mitte ainult viiruste, vaid ka bakterite kohta. Kuidas ära tunda organismid, mis ei reageeri üle? Selle vastuse eest saaks mitu Nobeli preemiat."
"10.02.2021, 20:50",valismaa,https://epl.delfi.ee/artikkel/92524389/hiina-kisub-usa-ga-viiruse-paritolu-parast-tuli,Hiina kisub USA-ga viiruse päritolu pärast tüli,"Hiina teatas kolmapäeval, et USA võiks kutsuda maailma terviseorganisatsiooni (WHO) eksperdid enda juurde koroonapandeemia päritolu uurima. WHO lõpetas äsja Hiinas Wuhanis välitööd ja järeldas, et viirus ei pärine sealsest laborist, kuid endiselt on peamised kahtlusalused nahkhiired.
Õige pea pärast WHO teisipäevast pressikonverentsi teatas Washington, et soovib Hiinas kogutud andmeid ise lähemalt uurida, kirjutab uudisteagentuur Reuters.
„Meie soov oleks, et USA suudaks – nagu Hiina seda teeb – hoida avatud ja läbipaistvat suhtumist ja kutsuda WHO eksperdid USA-sse viiruse päritolu uurima,” sõnas Hiina välisministeeriumi pressiesindaja Wang Wenbin eile ajakirjanikele. Samasuguse üleskutse on Peking viimasel ajal korduvalt teinud.
Peking üritab juba kuude kaupa väita, et viirus on pärit kuskilt mujalt kui Hiinast.
Wuhanis 2019. aastal pead tõstnud koroonaviiruse päritolust saab üha tõsisem tüliõun, sest Peking üritab juba kuude kaupa väita, et viirus on pärit kuskilt mujalt kui Hiinast.
Valge Maja pressiesindaja Jen Psaki ütles teisipäeval, et USA riigipea Joe Bideni administratsioon pole olnud WHO uurimisreisi kavandamise juures ja tahaks nüüd selle leide ja alusandmeid sõltumatult analüüsida.
WHO uurimisreis vältas Wuhanis neli nädalat, millest esimesed kaks veetsid eksperdid karantiinis. Meeskonda juhtis Peter Ben Embarek, kelle sõnul ei muutnud külaskäik kuigivõrd ettekujutust, mis pandeemiast juba enne oli. Siiski lisas Embarek, et enne Wuhani jõudmist võis viirus riigipiire ületada.
Embarek välistas viiruse lekke laborist, kuid oletas, et see võis levida külmutatud toiduga. Ka Peking on varem süüdistanud osa kollete tekkes importtoidu pakendeid.
„WHO järeldused kummutavad täielikult vandenõuteooria, mille tõstatasid mõned Hiina-vastased pistrikud nagu USA endine välisminister Mike Pompeo, kes süüdistas viiruse vallapäästmises Wuhani viroloogia instituuti,” kirjutas Hiina ajaleht Global Times."
"17.07.2017, 00:05",sport,https://epl.delfi.ee/artikkel/78886884/mae-maadleb-mm-i-eel-superhasti,Mäe maadleb MM-i eel superhästi,"Statistika põhjal Mäele Madridis vastaseid polnud, võidud tulid punktidega 13 : 1, 10 : 3, 4 : 1 ja finaalis 10 : 0.
Ka tänavuse EM-i hõbeda, ungarlanna Zsanett Némethi üle poolfinaalis domineeris Mäe täielikult, kuigi seis jäi kõigest 4 : 1. „Németh pole Mäe tasemel maadleja,” kinnitas treener Ahto Raska. „Kõik sai selgeks juba esimesel perioodil, teisel tuli hoida seisu ja jõudu finaalmatšiks.”
Pisut raskem mõõduvõtt olnud veerandfinaalis mitmekordse Panameerika meistri kanadalanna Justine Distasioga. „Mäe oli talle mitu korda kaotanud, sestap oli matš psühholoogiliselt raske,” selgitas Raska. „Maadlus oli lahtine, kuid Mäe kasutas kõik võimalused ära.”
Finaalist ameeriklanna Victoria Francise vastu pole palju rääkida, võtteid tegi Mäe ja võitis ilmse ülekaaluga.
Tänavu on treeningutele lähenetud tavapärasest erineval moel, rääkis Raska. Harjutatakse enamasti Soomes Kuortanel või Eestis. Mäel on olnud kokku kõigest kümme laagripäeva.
„Esiteks saame kodus rohkem tööle keskenduda ja teiseks jääb Mäe vastastele tundmatuks, kui nendega laagrites ei maadle,” tõdes Raska. „Ka Pariisis toimuvaks MM-iks harjutame ainult Soomes.”
Pariisis on Mäel suur võimalus midagi ära teha, arvas Raska: „Mitu tugevat on võtnud vaheaasta või on vigastatud. Tasemelt peaks Mäe olema maailmas juba kolme parema hulgas. Loodame, et ta suudab ka oma taseme ära vormistada.”"
"25.11.2017, 00:05",lp,https://epl.delfi.ee/artikkel/80266736/eero-epneri-poliitiline-poeesia,Eero Epneri poliitiline poeesia,"NO99 teatri juhi Eero Epneri (39) aktuaalsust Eesti kultuurimaastikul märgib EKRE möödunudnädalane ettepanek lõpetada teatri riiklik rahastamine. „Teater NO99 SA tegeleb kultuuritootmise asemel vasakradikaalse propagandaga, mille vajalikkus ja esteetiline tase Eesti maksumaksjale on raskesti põhjendatav.” Nii põhjendas EKRE riigikogule tehtud ettepanekut lõpetada Eesti ühe juhtiva teatri riigi rahaga toetamine.
Ehkki teised erakonnad EKRE ettepanekut ei toetanud, oli see pretsedenditu sündmus, ennekuulmatult totalitaristlik ettepanek demokraatliku Eesti parlamendis. Läbi poliitilis-ideoloogilise prisma käsitleti seal kultuuriasutuste tegevust viimati Eesti Nõukogude Sotsialistliku Vabariigi ajal. Samal ajal on see aga hiilgav tunnustus mullu teatri NO99 juhiks saanud Eero Epnerile, kes tabas oma poliitilise poeesiaga jälle otse kümnesse.
Nimelt kirjutas Epner sügisel Postimehes ilmunud essees „Kurjuse normaliseerumine” EKRE valimisprogrammist ehk nende „kümnepunktilisest põletamisnimekirjast” nii: „Kurjus, mis immitseb läbi meie eetiliste põrandapragude, on universaalne ja absoluutne, ja selle eiramine meie ühine kaassüü. See on kurjus, mis poob ilma nöörita. Inimest alandav, inimest mõnitav, inimeselt tema inimeseks olemist rööviv kurjus, mis on ühtäkki sedavõrd levinud, sedavõrd tavapärane ja isegi ootuspärane, et on muutumas normaalsuseks.”
Epner hoiatas, et sõnadel on omadus muutuda reaalsuseks. Praegu mõjub öeldu hiromandi ettekuulutusena: just sellestsamast esseest sai kaalukeel, mille pärast parlamendierakond hakkas teatrit NO99 poliitiliste vahenditega tasalülitama, viies parlamenti SA Perekonna ja Traditsiooni Kaitseks juhatuse esimehe Varro Vooglaiu varasemad soovitused.
Teatri NO99 kodulehel avaldatud intervjuus on Epnerilt küsitud: „Miks teater trügib poliitikasse?” Epneri vastus on: „Sest me oleme riigiteater. Me oleme osa avalikust sektorist. Me saame raha ühiskonna käest. See paneb meile ka kohustuse selle ühiskonnaga suhestuda. Aga muidugi me ka tahame suhestuda. See aitab lähemalt uurida võimu kui säärast, sh iseenese sümboolset võimu, millel on suur ühisosa igasuguse võimuga, sh poliitilisega.”
Just võim ja poliitika on Epneri lemmikteemad. Ette- ja läbinägelikkus poliitiliste hoovuste vaheldumisest muudavad tema esseed aktuaalseks ja dramaturgia pälvib laia avalikku vastukaja. Teatri NO99 dramaturgi Laur Kaunissaare sõnul ühendavad Epnerit kui esseisti, dramaturgi ja inimest üldisemalt julgus, tarkus ja täpsus. Ta märkab ühiskondlikke tendentse: „Juba suure paugu hetkel, kui lahku triivivad galaktikad pole veel moodustunudki, kui muutused laamade liikumises on veel millimeetrites, mitte alles siis, kui klikkide hulk on ületanud kriitilise piiri ja arvajaid on rohkem kui euro eest.”
Teatrikriitik Meelis Oidsalu arvab: „Epner on Eestis üks neid väheseid arvamusliidreid, keda võib klassikalises mõttes nimetada avalikuks intellektuaaliks, kellekski, kes suudab ajastu vaimu lihtsalt, aga lihtsustamata tabada, nüansseerides nii ühiskonna enesetaju.” Oidsalu võrdleb Epnerit Tom Paine’i, George Orwelli ja Hannah Arendtiga, ainult selle erinevusega, et tema peamine vahend on dramaturgia ja meie ajastu kurjus on rafineeritum. „Epner tegi oma näidendis „Reformierakonna juhatuse koosolek” sama, mida Arendt „Eichmanniga Jeruusalemmas”. Tema „Käi perse!” monoloogi „Ühtsest Eestist” või Marju monoloogi lavastuses „Eesti tõus ja langus” kannab Thomas Paine’i kodanikukasvatuslike pamflettide paatos ja tema „Savisaares” on orwellilikku läbinägelikkust.”
Koos Epneri ja Tarmo Jüristoga muusikali „Savisaar” loonud kirjanik Aare Pilv peab Epnerit väga andekaks tekstikirjutajaks, kes suudab hästi põimida esseistlikud arutlused, poeetilise emotsionaalsuse ja talle omase kuiva huumori (mis teinekord on päris lõikav). Pilve sõnul on tal äratuntav kirjutamisstiil, kindel maailmahoiak, suur abstraheerimis- ja üldistusvõime ning hea oskus leida kõnekaid detaile.
„Eero on kirjutajana, nagu mulle tundub, lennukas, leidlik, paindlik ja samas üsna enesekriitiline. Ühtlasi on ta rühmatöötaja, mis eeldab paindlikkust,” lisab Pilv. „Isiksusi, kelles selline isikupära ühineb kollegiaalse tagasihoidlikkusega, ei leidu väga palju.” Pilv nimetab Epnerit nii taustatöö tegijana kui ka teksti kirjutajana tohutult töökaks, kes on võimeline haarama suuri kompositsioone ja neid käigu pealt muutma.
Teatri NO99 tekstiloome ongi suuresti Epneri nägu. „Niivõrd kuivõrd on oluline NO99, on oluline ka Eero Epner. Tema tegevust dramaturgina ja teatri kunstiliste eesmärkide sõnastaja-seletajana on raske sellest lahutada,” väidab Pilv. Talle sekundeerib NO99 dramaturg Laur Kaunissaare, kelle sõnutsi on Epneri roll NO99-s strateegiline: „Kandev sein ja samas nähtamatu hapnik. Ta on suuresti teatri NO99 tunnetatava stiili autor. Ta on mängumootor, üsna uskumatu väljakunägemisega libero, alati ja kõiges loomingu, riski, kunstniku ja tema intuitsiooni poolt, credo quia absurdum.”
Praegu käivad teleseriaali „Pank” võtted, mille stsenaariumi autor on peale Epneri ka Tarmo Jüristo.
Hoolimata avaliku intellektuaali staatusest on Epner väga meediapelglik. Ta annab harva intervjuusid ega soovi ka fotodele jääda.
Eero Epner sattus teatrisse NO99 juba enne selle asutamist 2005. aastal. Nimelt meeldis Tiit Ojasoole arvustus, mille Epner kirjutas tema Vanemuises etendunud lavastusele „Roberto Zucco”. Pärast Ene-Liis Semperiga raadiosaates osalemist saigi ta ettepaneku osaleda uue teatri kontseptsiooni loomises ja hakata seal dramaturgina tööle. Epneri haridustee ja elukutse oli selle ajani olnud seotud kunstiteadusega.
2002. aastal lõpetas ta kiitusega Tartu ülikooli ajalooteaduskonna. Tema lõputöö käsitles fotograafide Herkki-Erich Merila ja Peeter Lauritsa 1992. aastal asutatud trendikat ja murrangulist kunstirühmitust DeStudio.
Ülikoolikaaslase Kaarel Piirimäe meenutuste järgi oli Epner mõistlik ja sihikindel. „Tal on väga hea huumorimeel, nii teravalt irooniline kui ka absurdi kalduv. Ta seltsis teiste vaimukate inimestega, kõrtsis tiksuja ja niisama jauraja ei olnud. Mäletan, et ta käis kursuse kambaga ka korvpalli mängimas. Pärast lõpetamist me pole kahjuks suhelnud,” ütleb Piirimäe.
Diplom taskus, pakkus Epner ennast tööle Tallinna galeriisse Haus. „Ta nägi selles head võimalust ennast tööalaselt arendada,” ütleb Haus Galerii juhataja Piia Ausman.
Ausmanil jätkub kunagise kolleegi kohta üksnes häid sõnu, sest galerist Epner oli terane, heade kunstiteadmistega ja meeldiv suhtleja. Oluline oli tema panus näitusetekstide kirjutamisse ja kataloogide koostamisse. Sel ajal said alguse ka Epneri suhted galerii suur­klientidega, kunstikogujate Enn Kunila ja Guido Sammelseljaga, kelle kunstiinvesteeringuid ta nõustas.
Epneri Hausi-aega jäid ka toona Eesti ühiskonda erutanud enneolematult kõrge hinnaga kunstiostud: näiteks müüdi Konrad Mäe „Capri” oksjonil 1 006 000 krooniga ja „Rannamaastik” 615 000 krooniga. Epner seisis ka noore Eesti kunsti eest: „Ootan põnevusega, millal jõuab laiem kunstikogujate ring kaasaegse ja noorema kunsti juurde, millal avavad erakogud end enam avalikkusele ja tekib tihedam koostöö muuseumidega. Vaikselt edasi liikudes on lootust, et jõutakse lääne avalike erakogude tasemeni, kus ei häbeneta osta ka videokunsti, installatsioone, fotograafiat,” kirjutas Epner 2004. aastal Postimehes.
Guido Sammelselja kogusse ilmusidki ajapikku uued nimed. Nagu kirjutas kunstikriitik Ants Juske 2005. aastal näitusest „Eesti uuem kunst Signe ja Guido Sammelselja erakogust”, oli ta astunud radikaalse sammu, eksponeerides juba kõige uuemat kunsti. „Ma ei räägi siin Sarapuust, Toltsist, Vintidest või Toomikust, vaid kunstnikest, kelle nime pole mina kriitikuna isegi kuulnud.” Sammelselja „radikaliseerumist” soodustas tõenäoliselt Epneri mõju.
Epneri ja kunstikogujate koostöö jätkus ka siis, kui ta oli juba NO-sse dramaturgiks läinud. Koostöös Epneriga on Liviko suuromanik Enn Kunila omandanud ühe Eesti esinduslikuma kunstikogu. Sammelselja julgeid oste sisaldanud kollektsioon lagunes pärast ärimehe 2009. aastal pankrotistumist.
2010. aastal avati Tallinna kunstihoones 85 maaliga Kunila kunstikogu väljapanek, mis kandis pealkirja „Kölerist Subbini. 150 aastat eesti klassikalist maalikunsti Enn Kunila kogust”. Kunstihoone toonane juhataja ja näituse kuraator Harry Liivrand nimetas Kunila kogu Eesti maaliklassikale keskendunutest üheks kodumaa parimaks. Kunstiteadlane Gregor Taul kirjutas, et Kunila kogu on tugev ja terviklik oma ohutus sirgeseljalises eesti loos. Rahvas tunnustas hea käega valitud kunstikogu sama palju kui kollektsionäär ise – 13 000 külastajaga näitus purustas kunstihoone ajaloo vaatajarekordi.
Töö Kunila koguga on Epnerist teinud Konrad Mäe eksperdi. Talle usaldati kureerida ka Eesti sünnipäeva ja EL-i eesistumise tähistamiseks Rooma Galleria Nazionale d’Arte Moderna muuseumisse viidud Konrad Mäe tööde näitus. Oktoobris avatud näitust, kuhu valiti Eesti kunstimuuseumi ja Tartu kunstimuuseumi kogust ja erakogudest kokku üle 60 maali ja joonistuse, toetas riik 60 000 euroga. Väljapanekuga samal ajal ilmus Epnerilt mahukas üle 400-leheküljeline Konrad Mäe monograafia. Järjekorras juba neljas isikulooline analüüs eesti hinnatuimast kunstnikust nägi trükivalgust Kunila kunstiraamatute kirjastuses Sperare.
Epneri tegevus kunstiväljal on laia haardega ja kaalukas, kuid sellest hoolimata liigitab kunstikriitik Karin Paulus ta autsaideriks, kes seisab lähemal pigem teatrirahvale kui kunstimaailma kolleegidele. Pauluse arvates on Epner Enn Kunila kollektsiooni mõtestajana ja ihukriitikuna teinud väga head tööd. Sõltumatumat positsiooni ja oskust olulistel teemadel rääkida on Epner näidanud parimal viisil vast „NO99 Kunstikooli” miniloengutega.
Teleloengute sari „NO99 Kunstikool”, mis tutvustas nüüdiskunsti ja oli suunatud laiemale publikule, oli ETV eetris kaks hooaega. Kui esimesel hooajal olid lektoriteks lavakooli 26. lennu tudengid, siis teisel hooajal astus auditooriumi ette Epner ise. Saade oli mõeldud tõesti igaühele: kunstiküsimusi vaeti väga lihtsas sõnastuses ja tutvustavate slaididega. Teatraalse efekti suurendamiseks kasutati butafooriat. Oli filmitud klippe jalgpalliareenil, ilmselt selleks et illustreerida igipõlist vastandust sport vs. kultuur või siis kunsti ja publiku mõõduvõttu. Loengutes julgustas Epner inimesi end kunstile avama, seadmata küsimärgi alla kaasaegse kunsti kommunikatsioonivõimet. Seega jäi ta kunstiteadlasena ikkagi pigem kunstniku kui võimaliku kunstisõbra poolele.
„NO99 Kunstikoolis” kohtusid Epneri kaks elukutset ja kutsumust – kujutav kunst ja teater – parimal moel. „Kunstiteadlasena tundub Eero Epner ühendavat oma Tartu ülikooli akadeemilise hariduse, millel on kindlad raamid, ja NO teatri kogemuse, mis taotleb raamidest väljumist. Tulemuseks on päris ainulaadne kombinatsioon. Analüütilisest filosoofiast innustatud eseme- või teosekeskne kunstiteadus ulatab käe teatrist ja näitlejatest informeeritud inimese- või kunstnikukesksele lähenemisele,” ütleb kunstiteadlane Heie Marie Treier.
„Ka on Epneri kunstitekstid väga teadlikud publiku olemasolust. Mind on teda lugedes hämmastanud eristuse tegemine: ühiskonna ja teatri hetkeolukorrast kirjutades on tema tekstid täis ülitäpselt sõnastatud irooniat, kunstitekstides aga irooniat ei kohta. Kunstnike puhul võtab kirjutaja heas mõttes teenija positsiooni, olles teadlik, et teenitakse midagi, mis on suurem kui praegune hetk,” tõdeb Treier. "
"05.04.2016, 12:43",arileht,https://epl.delfi.ee/artikkel/74146799/rahapesu-andmeburoo-panama-ja-teiste-maksuparadiiside-kasutamine-on-probleem,Rahapesu andmebüroo: Panama ja teiste maksuparadiiside kasutamine on probleem,"Kui tõsine probleem on maksuvabade firmade kasutamine Eestis rahapesu vastase võitluse seisukohast?
Maksuvabades piirkondades registreeritud ettevõtete kasutamine on rahapesu ja terrorismi rahastamise seisukohalt probleem, sest kurjategijad võivad nende abil saavutada anonüümsust. Selliste ettevõtete tehingute sisu kontrollimine on keeruline, kuna ettevõtted ei esita või esitavad väga vähesel määral andmeid oma registri- või tegevuskohajärgsele maksuhaldurile ja registrile. Rahapesu peamised eesmärgid on varjata ebaseaduslikult teenitud tulu ning vara tegelikke omanikke.
Rahapesu andmebürool ei ole maksuvabades piirkondades registreeritud ettevõtete kasutamise ja nende poolt tehtud tehingute statistikat. Riigi poolt astutud sammud rahapesu vastu võitlemise õigusliku regulatsiooni jõustamisel ning järelevalve- ja uurimisasutuste tõhusa töö tulemusena on selliste ettevõtete kasutamine võrreldes 1990. aastate lõpu ja 2000. algusega oluliselt vähenenud. Tihtilugu ei kaalu nimetatud ettevõtete kasutamisest saadav tulu üles nende skeemide ellu viimisest tingitud ebamugavusi.
Antud juhtum on näide sellest, kuidas osapoolte vahel konfidentsiaalsena käsitletud teave võib avalikuks saada. Selline info ei pruugi näidata asjaosalisi kõige paremas valguses ning võib tagantjärele kaasa tuua täiendava maksustamise, korruptsiooni paljastamise ning rahaliste vahendite tegelike kasutajate avalikustamise. Küllap vähendab seegi juhtum maksuvabade ettevõtete kasutamist.
Miks varjutakse maksuvabade firmade taha?
Maksuvabadeks firmadeks on ettevõtted, mis on registreeritud kas madala või null maksumääraga piirkonda või riiki, kus on minimaalne või lausa puuduv aruandluskohustus ja mis pakuvad seeläbi kasutajatele teatud anonüümsust. Selliseid ettevõtteid kasutatakse eelkõige maksude optimeerimiseks, mis on olenevalt riigi seadusandlusest ühel või teisel pool seaduslikkuse kitsast piiri. Suures osas legaalset kasutust leiavad need rahvusvahelises kaubandus-vahendustegevuses, varahalduses ja laevanduses. Ebastabiilse seadusandlusega riikides nagu Venemaa, Valgevene ja Ukraina võib täiendavaks põhjuseks olla oma varade kaitsmine riigi omavoli või kuritegelike gruppide eest. Muudel juhtudel on raske õigustada varade varjamist - sellisel juhul võib tegu olla kas maksudest või rahvusvahelistest sanktsioonidest kõrvalehoidmisega, korruptiivse või muu kuritegeliku vara varjamise, terrorismi rahastamise või rahapesuga.
Maksuvabade ettevõtete kasutamine võib olla põhjendatud ja tavapärane spetsiifilistes ärivaldkondades, näiteks laevanduses. Tavapärast äri ajavatel Eesti ettevõtjatel ei ole reeglina mõistlikke põhjuseid nende kasutamiseks.
Kas antud andmeleke võib viia ka Eestis rahapesualase uurimiseni?
Kontrollime ja analüüsime seda teavet vastavalt tavapärasele praktikale ning kui sellest nähtuvad andmed rahapesu kohta, siis on võimalik ka menetluse alustamine."
"22.02.2017, 00:05",uudised,https://epl.delfi.ee/artikkel/77305682/ekspress-meedia-tasulist-sisu-on-nuud-voimalik-osta-artiklikaupa,Ekspress Meedia tasulist sisu on nüüd võimalik osta artiklikaupa,"Kuvame tasuliste artiklite juures automaatselt nuppu koos üksikartikli lõpphinnaga (59 senti), mis on mitu korda soodsam lahendus kui päeva- või kuupileti ost. Nupule vajutades sooritatakse makse otsekohe ja artikkel on lugemiseks avatud. Makse jaoks ei ole vaja teha kontot, alla laadida rakendust ega lisada krediitkaardi andmeid – sisu on loetav ainult ühe nupuvajutusega. Ostetud summa lisatakse mobiiltelefoni arvele.
„Mul on siiralt hea meel, et saame lõpuks pakkuda esimesena Eestis oma lugejatele sellist mugavat ühe loo kaupa ostmise võimalust. Soovisime seda teha juba ammu, aga pakutavad tehnilised lahendused olid kliendi vaates liiga keerulised,” sõnab Ekspress Meedia levi- ja klienditeenindusdirektor Tarvo Ulejev.
Telia klientidel on vaja esimest korda ostes teha esmane lihtne tuvastamine, kõigil järgmistel kordadel saab sisu lugeda ühe nupuvajutusega. (Teiste operaatorite klientidel pole esmast tuvastust vaja teha.) Tuvastamiseks peab sisestama oma telefoninumbri ja SMS-i teel saadetava kinnituskoodi. See on samasugune protsess nagu paljudel teistel rakendustel.
Eksimuse korral raha tagasi
Kuna tegemist on Eesti meediamaastiku uue teenusega, võib esineda kogemata tehtud makseid. Selle välistamiseks pakume võimalust küsida meilt pärast makse sooritamist 24 tunni jooksul raha tagasi. Seda valikut saab kasutada kuni kolm korda kalendrikuu jooksul. Kogemata tehtud makse tagasivõtmiseks on viited ostetud artikli lõpus.
Kui oled lubatud kolm korda ära kasutanud, saad endiselt sisu osta, kuid raha selle kalendrikuu jooksul enam tagasi küsida ei saa. Kui ost on tehtud pärast kolmandat raha tagasiküsimist, kuvab süsteem ka sellekohase hoiatuse.
Teenusest peaks olema suur kasu just neile lugejatele, kel pole püsitellimust, ent kes huvituvad mõnest konkreetsest artiklist tahtmata tervet väljaannet lugeda. Suurema lugemuse korral jääb soodsaimaks viisiks püsitellimus."
"27.01.2016, 00:10",kultuur,https://epl.delfi.ee/artikkel/73515541/poola-valitsuse-asekultuuriminister-ajaloost-peab-saama-poliitika-objekt,Poola valitsuse asekultuuriminister: ajaloost peab saama poliitika objekt,"Nagu ministeeriumi nimigi ütleb, tegeleme kahe asjaga. Esiteks kultuuri edendamisega ning teiseks rahvusliku pärandi kaitsmise ja hoidmisega ning sellele inimeste ligipääsu tagamisega. Just viimane on meile kui parempoolsele erakonnale väga oluline.
Me pole natsionalistid. Rahvusliku pärandi hulgas oleme eriti huvitatud Poola ajaloo perioodist, kui lõime paarsada aastat tagasi paljurahvuselise ja mitme religiooniga riigi.
Oleme selle üle väga uhked. Võib-olla just sellepärast soovime aktiivselt luua suhteid Ukraina, Valgevene ja Balti riikidega või teiste Kesk-Euroopa riikidega. Pikka aega oli meil nendega üks ja ühine riik. Näiteks juutidele oli Poola mitusada aastat maailmas peamine kodumaa.
Jah, lühikest aega, see oli 17. sajandil, kui pidasime Rootsiga lahinguid Eesti pärast.
Peamine erinevus meie, konservatiivse ja parempoolse partei valitsuse ja liberaalse partei vahel, mis valitses Poolat eelmised kaheksa aastat, on ehk see, et me keskendume ajaloopoliitikale, mälupoliitikale. Pean silmas uute institutsioonide loomist, mis keskenduksid ajaloole, nagu näiteks uued muuseumid või uued teadlaste, ajaloolaste keskused. Liberaalsed ja vasakpoolsed erakonnad kasutasid tihti loosungit, et las ajalugu jääb ajaloolastele ja keskendugem tulevikule. Meie sellega ei nõustu, sest meie jaoks on minevik tuleviku ehitamiseks oluline.
Ajalugu on mõnikord halbade stereotüüpide allikas. Seega peame olema aktiivsed, et luua näiteks heade narratiividega muuseume, teha häid filme Poola ajaloost või korraldada ka rahvusvahelisi ajaloolaste seminare jne.
Me näeme, kui aktiivsed on ajaloopoliitikas näiteks Saksamaa ja Venemaa. Aga nende tõlgendus meie ühisest ajaloost erineb meie omast. Me ei nõustu Saksamaa ajalookäsitlusega, mille järgi kuulub vastutus holokausti eest jagamisele, nii et nad poleks selle eest ainuvastutajad.
Liberaalide ja vasakpoolsete valitsemise ajal polnud meil aktiivset ajaloopoliitikat ja levisid stereotüübid, et poolakad olid Euroopa suurim antisemiitlik rahvas. See pole mõistagi tõsi, kuid see arusaam on juurdunud seetõttu, et me polnud ajaloopoliitikas aktiivsed. Seega peame püüdma selliseid stereotüüpe muuta ja meelde tuletama, kes tegelikult vastutab holokausti eest.
Me ei nõustu Saksa ajalookäsitlusega holokaustist, et juute tapsid natsid ja fašistid. Seega võivad noored mõelda, et natsid ja fašistid viitavad paljudele Euroopa rahvastele. Aga me teame, et selle tööstusliku tapmise organiseeris konkreetne rahvas ja konkreetne riik: Saksamaa. Ja me tahame seda avalikes väitlustes meelde tuletada.

Valmistame ministeeriumis ette uut meediaseadust, mis puudutab just avalik-õiguslikku meediat. Paljudel varasematel valitsustel oli Poola avalik-õigusliku meedia üle kas formaalne või mitteformaalne kontroll, kõigil on olnud mõju. Seega tahame muuta seadust ja arvan, et eelnõu valmib selle aasta keskel. Praegu oleme ellu viinud ainult muutuse, mis puudutab avalik-õigusliku meedia juhatust. See annab riigivaraministrile omanikuna õiguse nimetada ametisse uus juhatus. Aga nüüd valmistame ette suuremat meediaseaduse muutmise eelnõu.
Erinevalt erameediast peaks avalik-õiguslik meedia pakkuma rohkem debatte, kõrgeimal tasandil. Rohkem kõrgkultuuri, mitte popkultuuri nagu erameedias. Rohkem haridussaateid jne. Selle tegemiseks on vaja paremat finantseerimist.
See on raske, sest Poola ühiskond on väga poliitiline. Meile meeldib tugev debatt ja mõnikord läheb see ekstreemseks. Mitte üksnes poliitikute arvamused ei lahkne, vaid ka ajakirjanike kogukond on väga tugevalt jagunenud.
Paljude aastate vältel vallandati avalik-õiguslikust meediast ajakirjanikke, kelle meelestatus oli parempoolne, konservatiivne. See tulenes vasakpoolsete ja liberaalsete erakondade domineerimisest valitsuses. Seega me püüame avalik-õiguslikus meedias saavutada tasakaalu konservatiivsete ja liberaalsete vaadete vahel.
Minu arvates on hea, kui saateid teevad ajakirjanikud, kelle kohta tean, et nad on näiteks konservatiivse või liberaalse vaatega, ning saateid tehes ei lähtuta üksnes ühest maailmavaatest.
Vahetult pärast Seaduse ja Õigluse partei valimisvõitu tekkis Poolas suur kära Nobeli preemia laureaadi, Austria näitekirjaniku Elfriede Jelineki tüki Wrocławis lavastamise pärast. Jäi mulje, et Seaduse ja Õigluse partei ei soosi moodsat kultuuri.
„Minu arvates ei kujuta pornograafia endast moodsat kultuuri. Pornograafia on pornograafia. Üks Wrocławi teater teatas, et on palganud uue näidendi esietenduseks kaks Tšehhi pornonäitlejat, sest neil oli kavas tuua lavale tõeline seksuaalvahekord. Ja seda avalikus teatris, kuhu lapsed ja teismelised võivad seda vanusepiiranguteta vaatama minna,” selgitas asekultuuriminister Jarosław Sellin.
„Me ei taha olla kunsti tsenseerijad, kuid meil oli õigus küsida, kas vastav teade on tõene, ja kui see nii on, siis sellest loobuda. Meie hinnangul oli see seadusvastane ja ministri kohus on seadust täita. Saatsime neile kriitilise kirja, mille peale nad ütlesid, et see kujutavat endast tsensuuri ja olevat kunstivabaduse vastane samm,” sõnas ta.
„Esietendusel siiski ainult näideldi seksuaalvahekorda, see polnud päris. Aga proovide ajal oli see reaalne ja nad tahtsid seda teha ka etendustel. Arvan, et meie reaktsioon takistas sel juhtumast. See polnud kunstivabaduse vastane samm, sest minu arvates pole pornograafia kunst,” kinnitas Sellin."
"08.02.2016, 07:10",valismaa,https://www.delfi.ee/artikkel/73624389/louna-korea-merevagi-tulistas-pohja-korea-aluse-suunas-hoiatuslaske,Lõuna-Korea merevägi tulistas Põhja-Korea aluse suunas hoiatuslaske,"Lõuna-Korea kaitseministeerium teatas, et Põhja-Korea alus ületas Kollasel merel piiri veidi enne kella 7 kohaliku aja järgi, vahendab AFP.
„See taganes kiiresti pärast seda, kui Lõuna-Korea merevägi tulistas hoiatuslaske,“ teatas ministeeriumi ametnik.
Pyongyang ei tunnusta kahe Korea vahelist merepiiri, väites, et selle määrasid ühepoolselt kindlaks USA juhitud ÜRO väed pärast aastatel 1950-1953 toimunud Korea sõda.
Mõlemad pooled süüdistavad teist sagedastes sissetungides oma territoriaalvetesse ning aastatel 1999, 2002 ja 2009 on toimunud piiratud ulatusega kokkupõrked merel.
Sellised piiriületused on üsna tavalised ning midagi tõsisemat üldiselt neile ei järgne, kuid Lõuna-Korea on praegu häireseisundis pärast kaugmaaraketi väljalaskmist Põhja-Korea poolt pühapäeval."
"20.03.2017, 00:05",sport,https://epl.delfi.ee/artikkel/77590078/laskesuusatajad-jaid-hea-haldjata,Laskesuusatajad jäid hea haldjata,"Veidi üle nädala tagasi läks Meril Beilmann Kontiolahti MK-etapi eelsel treeningul lasketiiru teadmisega, et kohtub seal Asko Nuutineniga. „Seal Indrek Tobreluts ütles, et Asko kukkus umbes tund tagasi kokku,” meenutab Eesti koondislane rasket hetke. „Olin Askoga rääkinud paari päeva eest, kui ta hakkas Pyeongchangist koju lendama. Paraku jäi see meie viimaseks vestluseks.”
Arstid üritasid 59-aastase treeneri elu päästa, kuid üleeile vandus Nuutinen ootamatule haigushoole lõplikult alla. Kümmekond tundi hiljem võitis tema õpilane Mari Laukkanen MK-etapil Oslos teise järjestikuse esikoha, suunas käed ja pilgu taeva poole ja pühendas võidu Nuutinenile.
21-aastane Beilmann puutus esimest korda Nuutineniga kokku mullu, kui soomlane oli meie koondise lasketreener. Tänavu pöördus Nuutinen küll tagasi kaasmaalaste esinduse rüppe, kuid koostöö Beilmanniga jäi kestma. Neid liitis vastastikune pühendumus, Nuutineni paelus ka Beilmanni andekus.
Noort sportlast võlus Nuutineni inimlikkus ja positiivsus. „Rääkisime kõigest, sugugi mitte ainult võistlustest ja treeningutest. Ta oli üdini sümpaatne ja soe inimene, kogu aeg olemas. Arvestades, et see hooaeg kujunes mulle vigastuse tõttu raskeks, oli pidev tugi äärmiselt oluline. Keegi teine pole minusse nii palju uskunud ja jõudu süstinud.”
Beilmann avaldab kaastunnet Nuutineni lähedastele ja tõdeb, et mõte hea haldja kaotamisest ei ole veel päriselt kohale jõudnud. „Jään teda väga igatsema. Nüüd tuleb püüda leppida ja edasi minnes mõelda Asko õpetussõnadele,” lausub Beilmann.
Nuutinen tegeles Eesti laskesuusatajatega terve viimase kümnendi. Rollid olid aja jooksul küll erinevad, aga mingil moel oli ta kogu aeg olemas, nagu ütleb eelmise põlvkonna esinumber Eveli Saue.
„Leidub palju treenereid, kes on teoorias tugevad, aga ei oska teadmisi ja nõudmisi sportlasteni viia. Siin peitus Asko peamine tugevus: tema leidis alati tolle tee, sõltumata hoolealuse iseloomust,” tähtsustab Saue. „See tegigi temast tõelise profi, oma ala absoluutse tipu, treeneri suure algustähega ja eeskuju kõigile mantlipärijatele. Kuna ta töötas meiega sisuliselt hea sõna ja käepigistuse eest, siis saan öelda, et mul oli suur õnn ja au sellise mehe tarkustest osa saada.”
MK-etappidel kuus korda esikümnesse kiilunud Saue jäi Nuutineniga suhtlema ka pärast tippspordiga lõpparve tegemist. „Tundsime ka hiljem huvi, kuidas kummalgi läheb. Saatsime jõulukaarte. Selline kontakt sai võimalikuks, kuna ta elas meile tõesti südamest kaasa. Näiteks veetis puhkused meiega Ramsau laagris. Võttis naise kaasa, ise oli meiega lasketiirus. Selline fanaatik ta oligi.”
Nagu Beilmann, rõhutab ka Saue Nuutineni positiivsust. „Ta jäi alati rahulikuks. Veidi liimist lahti või närvis sportlasele polnud temast paremat abilist,” märgib Saue. Ta toob näite elukaaslase Priit Viksi kohta: „Vancouveri olümpia eel oli Priit ju nii-öelda viies ratas vankri all. Suuresti Asko teene, et lõpuks sai ta ühe trahviga 20. koha.”"
"19.02.2018, 00:05",kultuur,https://epl.delfi.ee/artikkel/81159151/suure-auditooriumi-puudmine-ei-pea-tahendama-rosoljestumist,Suure auditooriumi püüdmine ei pea tähendama rosoljestumist,"Ma ei ole muusikakriitik ja Eurovisioni vaatan põhiliselt (ja täiesti siira rõõmuga) kui camp’i musternäidist. Erandiks on rootslased, kes saadavad EBU lavale muljetavaldava stabiilsusega korralikke poplugusid, mis mõjuvad usutavalt ka omas žanris ja väljaspool Eurovisioni. Pole siis ime, et nüüdseks mõned aastad väldanud Eesti Laulu formaat peegeldab (kopeerib?) rootslaste üliedukat analoogi „Melodifestivalen”.
Mõlema formaadi eesmärk on toimida mitte kui Eurovisioni eelvoor, vaid kui asi iseeneses, kohalikku muusikaskeenet käivitav stiimul. Mõlemad üritused peaksid tundmatutele artistidele andma võimaluse oma karjääri käivitada ja laskma oma võimete tipus olevatel produtsentidel-artistidel oskusi näidata. Artistid peaksid tegema oma žanris parimat ja hoiduma tootmast konkreetselt Eurovisoniks mõeldud laulu, Euroopasse minemine on siin vaid boonus. Hea poplugu töötab niikuinii.
Praktikas on välja kukkunud vastuoluline formaat, kus taotluslikule muusikalisele mitmekesisusele töötab vastu arusaamatult „rahvapärane” ja eklektiline raamistus. Kuidas erinevad vaheosad koos toimima peaksid, jäigi arusaamatuks. Saatejuhid Kristel Aaslaid ja Martin Veisman tegid laudaukselaiuseid nalju ja lasid artistidel täita ülesandeid, mis sobiksid kenasti eesti pulma viimasesse kolmandikku (laula, vahukomm suus, oma loo refrääni, keri pliiatsiga kassetilinti). Küsimused nagu „mida sa ütleksid kümneaastasele endale” panid voogedastusega videol edasikerimise nuppu otsima. Stuudiokujunduse elemendid – laes ripuvad roosad sead ja põrandal seisvad tsiklid – panid küsima: „Mida põrgut?”. Pidevalt jäi mulje, et saate produtsendid kartsid, et muusikalist mitmekesisust on vaja tasakaalustada millegi rahvapärase ja väiksemale ühisnimetajale apelleerimisega, sest muidu ehk peletavad Metsakutsu või Evestus telerite eest liiga palju vaatajaid.
Suure auditooriumi püüdmine ei pea aga tähendama rosoljestumist, kunstilise terviku taotlemisest loobumist ja osati laulude endi taotlustele vastu töötamist (superstaarisaate vorm või näiteks toosama „Melodifestivalen” on head näited vastupidisest). Meediauurija Indrek Ibrus on ühes hiljutises artiklis esile toonud, kuidas Eesti Laulu tegijatel ei ole tegelikult ühtset arusaama, mida teha tahetakse – ühed räägivad saate olulisusest kohalike loojate taseme tõstmisel, teised muretsevad põhiliselt selle pärast, kas Saku Suurhall ikka finaaliks välja müüakse. Visiooni puudumine paistab ekraanilt selgelt.
Omaette huvitav oli jälgida, kuidas lugude endi ajal fookus teravdus. ERR-i operaatorid ja graafikud on vinged, igat laulu toetas žanrispetsiifikat arvestav kaameratöö ja huvitav, teinekord isegi ootamatult põnev graafiline lahendus. Ja Nika „Knock Knocki” kohta poleks vist ka rootslastel midagi halba öelda. Seda enam võiks vahepaladelt rohkem nõuda. Oskusi ju tegelikult on."
"06.06.2016, 00:10",sport,https://epl.delfi.ee/artikkel/74730811/nadala-kommentaar-kuldajastu-tsempion-ehk-praegune-poks-pole-enam-see,Nädala kommentaar: kuldajastu tšempion ehk Praegune poks pole enam see,"Ainsad, kes Muhammad Ali kuulsusega võiksid võistelda, on jalgpallurid – omal ajal Pelé, praegu Cristiano Ronaldo ja Lionel Messi. Paraku ei tea mittejalgpalliriigid neist kuigi palju, aga Alid tundis kogu maailm. Üllataval kombel kanti isegi Nõukogude Liidus Ali kuulsaid matše üle. Teda peeti omaks, kommunismiehitajaks, kes võitleb valgete sõjardite ülemvõimu vastu.
Aga jäägu Ali tuntus vaidlemiseks, sportlasena oli ta kindlasti suurim, kerkides poksi kuldajastul kolm korda absoluutseks ehk kõigi poksiorganisatsioonide tšempioniks. Kusjuures Ali alistas viimse kui oma ajastu absoluutse tšempioni – Sonny Listoni, Floyd Pattersoni, Joe Frazieri, George Foremani ja Leon Spinksi. Võrdluseks: kümnendi raskekaalupoksi valitsenud Vladimir Klitško pole ühtki absoluutset tšempionit võitnud ega ka ise seda tiitlit pälvinud.
Üks asi on saada maailmameistritiitel praegu, teine asi oli see toona. Ali ja Frazier toimetati pärast esimest nendevahelist „sajandi matši” New Yorgis mõlemad haiglasse. Ajaloo kuulsaimas poksilahingus Manilas olid mõlemad surmale väga lähedal.

„Me tegime lihtsalt oma tööd,” meenutas Frazier Manila matši siin kirjutajale mõni aasta tagasi. „Praegu on poksijatel hea elu, mida tahetakse säästa. Tahetakse, et poks oleks turvaline. Aga see pole enam poks. Poks on maailma kõige karmim spordiala. Me poksisime selleks et võita, mitte selleks et end säästa. Ma ei pea tänapäeva profipoksist lugu ega mõista, mida need mehed ringis teevad.”
Raske on Frazieri arvamust kummutada. Eriti kui nautida YouTube’ist neid legendaarseid tapatalguid ja seejärel tulla tänapäeva ja vaadata pressikonverentsi, kus Klitškolt tiitlimatšis peksa saanud David Haye ronib ajakirjanike ees lauale ja näitab väikest varvast. „Murdsin kolm nädalat tagasi treeningul varbaluu ega saa seetõttu korralikult jalale toetuda ega võimsaid lööke sooritada ja kaotasin,” hädaldas Haye. Kas keegi oleks kujutanud Alid, Frazieri, Foremani või keda tahes tolleaegsetest samamoodi käitumas?
Pole midagi parata, Suurim jääb Suurimaks igavesti."
"11.05.2019, 00:00",sport,https://epl.delfi.ee/artikkel/86165257/parast-hirmutavat-tagasilooki-elu-vormi-tousnud-galeta-ma-ei-joudnud-isegi-uhte-louga-tommata,Pärast hirmutavat tagasilööki elu vormi tõusnud Galeta: ma ei jõudnud isegi ühte lõuga tõmmata,"Põnevusega ootame, kuidas on edenenud sügisel Vésteinn Hafsteinssoniga koostööd alustanud kettaheitja Martin Kupper ja kuulitõukaja Kristo Galeta. Mõlemad on füüsilise näitajate poolest elu parimas vormis, jõusaalis rekordid muudkui uuenevad.
„Oleme kuus kuud püüdnud leida tehnilist mudelit, mis mulle sobiks, ja viis päeva enne viimase laagri lõppu leidsimegi,” rõõmustas aprillis Türgis rassinud Galeta. „Õpiku järgi see pole õige, aga kui suudan puusa tugeva hoida, suudan ka lõpuasendi ära teha. Ryan Crouser ja Tomas Walsh on näidanud, et väga kaugele võib tõugata täiesti erineva tehnikaga.” (Crouser on tänavu tõuganud 22.73 ja Walsh 22.06 – M. R.)
36-aastane Galeta kiikab optimistlikult suve poole, ended on head. Tavapärasest 257 grammi võrra kergem ehk seitsmekilone treeningukuul on korduvalt Heino Silla Eesti rekordist (20.53) kaugemale lennanud ja Galeta võistluskaal peaks tänavu olema 115 kilo asemel umbes 124. Eeshoidega kükki on ta teinud 260 kiloga, Hafsteinsson näeb varugi. „Ta arvutas, et maksimum eeskükk oleks 290 ja tagakükk 330,” sõnas Galeta, kes ihkab püstitada rahvusrekordi ja rünnata Doha MM-normi 20.70.
Talvel juhtus lugu, mis hirmutas küpses eas kuulitõuke leidnud atleeti tublisti. Nimelt kui Galeta kangi üles surus, langes see talle pahasti kaela peale ning vasakust kehapoolest kadus jõud, justkui oleks see nupust välja lülitatud. „Vigastasin vasaku õla närvi. See oli suur pauk, mõtlesin, mis nüüd üldse saab. Üks kehapool ei töötanud üldse, ma ei jõudnud isegi ühte lõuga tõmmata. Uuring näitas, et alles oli vaid 40% jõust. Õnneks oli kahjustatud vaid närv, mis taastus,” meenutas Galeta ärevat aega. Esimese treeningvõistluse teeb ta ilmselt 20. mail Audentese staadionil noorte heitjate seeriavõistluse raames.
Varem Aleksander Tammerti ja Gerd Kanteri käe all treeninud Kupper on samuti ootusärev. „Tehnika võtsime alguses päris juppideks ja mõtestasime lahti. Olulised asjad on paika loksunud. Treeneriga on hea klapp, oleme ühel lainel,” kinnitas ta.
Kanteri lõpetamise järel Eesti esinumbriks kerkinud kettaheitja alustas hooaega märtsis jahedas Šamorínis 62.11-ga. „Eesmärk oli heita 63–65 meetrit, aga mängu tulid tuulefaktor ja rõske ilm. Olud olid rasked,” selgitas Kupper, kes järgmiseks astub ringi 22. mail Norras. Temalgi on füüsilised näitajad laes. „Kõik näitajad on edenenud. Elu vormis – julgen seda öelda,” kommenteeris Kupper.
18. mail Shanghais toimuval Teemantliiga etapil on stardis vaid kaks Eesti kergejõustiku briljanti – tõkkejooksja Rasmus Mägi ja odaviskaja Magnus Kirt. Mänedžer Aivar Karotamm märkis, et tippsarja võiks juba Roomas pääseda ka Eesti naiste odaviskerekordi 63.65 omanik Liina Laasma, kui ta suudaks 25. mail Viimsis heitjate seeriavõistlusel vormi perfektselt realiseerida.
„Ta on tehniliselt varasemast märksa kobedam. Oda lendas Hispaania laagris üle 60 meetri, temalt võib tulla ka 65 pluss,” jagub Karotammel usku Laasmasse, kes kogus sügisel Soomes töötades veidi kapitali ja on alates jaanuarist taas tõsiselt harjutanud.
Odaviskajate juhendaja Heiko Väädi sõnul on ka Kirdil ja Tanel Laanmäel asjad ülesmäge liikunud. „Magnuse Portugali laager läks täkkesse, teda ei seganud tervis ega ilm. Tanel päris terve ei ole, säär on tunda andnud, tuleb minna füsio juurde ja siis saab jälle kaks-kolm trenni teha. See asi häirib, aga treeninguid ei takista,” kõneles Väät. Laanmäe võistleb 24. mail Saksamaal.
Andrei Nazarovi õpilaste jaoks lõppes sisehooaeg sõna otseses mõttes valusalt– kaugushüppajal Ksenija Baltal jäi varbakõõluse vigastuse tõttu tiitlivõistlusel käimata, seitsmevõistleja Janek Õiglane lõi EM-il teivashüppes jala katki ja pidi lahtise haava tõttu katkestama.
Nazarovi sõnul on tervisehädad ületatud ja ettevalmistus on sujunud normaalselt. „Janekil paistis asi hullem välja, kui tegelikult oli. Nüüd oli ta Portugalis peaaegu kuus nädalat laagris ja seis on okei,” kinnitas Nazarov. „Ka Ksenijal on kõik hästi. Võistlema hakkab juunis või juuli alguses. Praegu pole tal ju tulemust, et saaks igalt poolt võistluskutseid.”
Götzise mitmevõistlusele, mis toimub ülejärgmisel nädalavahetusel, on kutse saanud nii Õiglane, Maicel Uibo, Karl Robert Saluri kui ka Grit Šadeiko. Berliini EM-il teivashüppes vigastada saanud Uibo on taastunud novembris doktor Mihkel Mardna tehtud kannalõikusest, kus eemaldati lahtine luutükike. Aprillis proovis ta ettevaatlikult võistelda, hüppas kaugust 6.80, kõrgust 1.90 ja tõukas kuuli 14.93. Eelmisel nädalavahetusel jooksis Uibo 110 meetrit tõkkeid 14,72 sekundiga ja kattis staadioniringi 52,42-ga.
Kümme sportlast Doha MM-ile?
Ja võib-olla koguni kaks vasaraheitjat. Normi jahivad nii Eesti rekordinaine Anna Maria Orel kui ka väliseestlane Adam Kelly.
Orel on sihile kõvasti lähemal, aprillis nihutas ta Splitis Eesti rekordi 69.85-ni, norm on 71.00. „Spliti võistlus polnud tegelikult plaanis. Kuna MM toimub tänavu niivõrd hilja (28. september – 6. oktoober – M. R.), olid veel rasked mahutreeningud peal ehk vorm teravast kaugel,” lausus Orel, kes läheb Poola laagrisse ja astub uuesti ringi ilmselt juunis.
Ameerikas sündinud ja kasvanud ning praegu Princetoni ülikoolis tudeeriv Adam Kelly alustas hooaega 71.34-ga. Alates 23. juulist ema kodumaa Eesti eest võistlema hakkava Kelly mark on 71.92, MM-norm 76 meetrit. „Ma tahan enamat! Minus on palju rohkem, praegu on tehnika ebastabiilne, tuleb töötada rütmi ja ajastuse kallal,” teatas Kelly.
Kergejõustikuliidu president Erich Teigamägi usub, et Dohasse pääseb kümmekond Eesti atleeti. Norm on täidetud Magnus Kirdil, Rasmus Mägil, Maicel Uibol ja maratoonar Tiidrek Nurmel. Teine maratonimees Roman Fosti ründab normi 2:16 järgmisel laupäeval Riias.
Teravat minekut on näidanud pikalt Keenias ja USA-s laagris olnud Kaur Kivistik, Stanfordis joostud 3000 meetri takistusjooksu aeg 8.31,91 on Euroopa tipptulemus. „Esmane siht on täita MM norm (8:29.00),” ütles Kivistik, kes stardib USA-s enne tagasitulekut põhialal veel korra."
"04.03.2016, 07:50",valismaa,https://epl.delfi.ee/artikkel/73861483/usa-presidendikandidaatide-vaitluses-laks-jutt-ihuliikmete-suurusele,USA presidendikandidaatide väitluses läks jutt ihuliikmete suurusele,"„Vaadake neid käsi, kas need on väikesed käed?“ küsis Trump käsi näitamiseks üles tõstes, vahendab CNN. „Ja tema viitas mu kätele: „Kui need on väikesed, peab miski muu ka väike olema.“ Ma garanteerin teile, et ei ole mingit probleemi. Ma garanteerin.“
Rubio on viimastel päevadel taaselustanud aastakümneid vana solvangu ning pilganud Trumpi suhteliselt väikeste käte pärast.
„Ta on mind alati väikeseks Marcoks kutsunud. Ja ma tunnistan, et ta on minust pikem. Ta on umbes kuus jalga kaks tolli ja sellepärast ei saa ma aru, miks on ta käed sama suured kui kellegi omad kes on viis jalga kaks tolli pikk,“ ütles Rubio pühapäeval Virginias. „Ja teate, mida öeldakse väikeste kätega meeste kohta? Neid ei saa usaldada.“"
"23.11.2019, 05:00",arvamus,https://epl.delfi.ee/artikkel/88149389/poliitkolumnist-marika-tuus-laul-argem-allugem-arimeeste-survele-inimest-kaitseb-vaid-aus-proviisorapteek,POLIITKOLUMNIST | Marika Tuus-Laul: ärgem allugem ärimeeste survele. Inimest kaitseb vaid aus proviisorapteek,"Seega võis 90-ndate algul apteeki omada vaid Tartu Ülikoolis vastava õppekava läbinud rohuteadlane. Siis aga, reformierakondlase Toomas Vilosiuse sotsiaalministriks oleku ajal, tehti apteegist samasugune pood nagu näiteks vorstikauplus. Apteegi omanikuks võis saada kes iganes, rohuteadlase diplomi nõue kadus. Ravimiabist tehti tulus äri, milleks kasutati kavalaid nippe.
Apteegis ei saa kehtida vabaturu reeglid
Peale omandipiirangute vabaks laskmist hakkasid hulgimüüjad ja ravimitootjad apteeke enda kätte haarama ning koonduma suurteks kettideks. Nende peamiseks eesmärgiks sai müüa, müüa ja müüa! Reklaamid, kampaaniad. Võta kolm, maksad kahe eest! Ent, kas tahame siis inimest ravimitega surnuks sööta?
Tartu Ülikooli farmaatsiaprofessor Ain Raal on öelnud, et apteegi kui tervishoiuasutuse eesmärk, erineval poest, ei tohi olla võimalikult palju müüa, vaid hoopis ratsionaalse ravimikasutamise propageerimine. Seda sellepärast, et hirmuäratavalt palju inimesi maailmas sureb ravimite valesti tarvitamise tõttu. Aga meil räägitakse juba tõsimeeli ravimite müüki paiskamisest poodidesse ja bensiinijaamadesse.
Ärimeeste apteekide müügiboonused on kahjulikud ka siis, kui hakatakse pakkuma midagi, mida inimene ei vaja, sest apteekril on vaja täita müügiplaani. Rohupoodide allutamine räigelt ärireeglitele tõi kaasa selle, et kasusaamise eesmärgil hakati uusi apteeke rajama suurte linnade magusatele pindadele- äritänavatele ja kaubanduskeskustesse, kus neid vahel lausa mitu kõrvuti on. Riiulid šampoone ja kreeme täis, aga vajalikku retseptiravimit tuleb sageli ette tellida. Uusi apteegitaolisi poode tuli juurde nagu seeni peale vihma. See tõi aga kaasa, et väikestes maakohtades hakkasid apteegid kaduma, sest apteegikett sai oma tulu kätte linnades.
Asukohapiirangud
Midagi tuli ette võtta. 2005. aastal panime minu algatusel seadusesse sisse asukohapiirangu, et linnades ei tohi uut apteeki rajada olemasolevast ligemale kui kilomeeter. Samuti kehtestasime põhimõtte, et uuel apteegil oleks vähemalt 3000 potentsiaalset klienti. Seda sellepärast, et takistada apteekide kuhjumist linnadesse.
Ärimehed nimetasid seda turu solkimiseks. Konkurentsiamet hurjutas ja teeb seda tänaseni, et me piirame ettevõtlusvabadust. Olen korduvalt toonitanud, et apteekide puhul puuduvad vaba ettevõtluse tunnused, sest ravimi hind ei kujune konkurentsis, vaid riik reguleerib seda otsast lõpuni. Vastasel korral ei oleks me võimelised ainsatki retseptiravimit ostma selle kõrge hinna tõttu.
Isegi vabamüügi rohtude juurdehindlusele on riik konkreetsed piirid pannud. Seadus reguleerib sedagi, et apteeker peab kliendile pakkuma ravimit selle toimeaine piires, mis retseptil kirjas ja alustama odavaimast. Apteek peab inimestelt vastu võtma vanu ravimeid ning regulatsioone on teisigi. Euroopas pole ainsatki riiki, kes seda valdkonda ei reguleeriks. Asutamis,- omandi,- hinna-, kettidesse koondumise jt. piirangud on tavalised. Kordan veel, et ettevõtlusvabadus pole ühiskonna ülim ja ainus väärtus, kui kaalul on inimese elu ja tervis.
Seda tuletan meelde nendele poliitikutele, kes praegu suures tuhinas ravimiärimeeste ja oligarhide huvisid silmas pidades, tahavad mingil põhjusel kõik positiivse, mis apteegivaldkonnas oleme saavutanud, jälle tagasi pöörata.
Miks jälle tagasi minna?
Peale aastakümneid kestnud vaidlusi suutsid kõik riigikogu erakonnad 2015.a. vastu võtta seaduse, et apteegi omanik peab alates 01. aprillist 2020. olema selleks väljaõppinud rohuteadlane ehk proviisor. Sellepärast, et proviisorist omanikul, kes ühtlasi ka esmatasandi tervishoiutöötaja, on suurem vastutus elanikkonna tervise kaitsel ja patsiendi nõustamisel. Ketiapteegi proviisor ei ole oma otsustes vaba, ta on omaniku surve all ja peab teenima ettevõtte ärihuve.
Olgu teadmiseks, et ketiapteeki tööle asunud proviisor suunatakse esmalt mitmele eriastmelisele müügikoolitusele. Kes müüb rohkem, sellel on ka parem palk. Apteegis töötab sageli ka klienditeenindajad, kes ei tohi müüa ravimeid, küll aga toidulisandeid ja kõike muud pudi-padi. Sageli ongi nendel kõige kõrgem palk. Peaasi, et suudab kaupa peale suruda.
Staažikas proviisor rääkis meile, kuivõrd survestatud on äriapteegi proviisorid. Olete isegi märganud, et apteeki sisenedes kuulete uksel kõlli. Hiljem loetakse kokku, mitu patsienti nendest sooritas ostu ja mitu mitte. Selle kohta peab apteegi juhataja kuu lõpus aru andma. Mõistagi sõltubki palk, kuivõrd osav sa oled, et mõni vabamüügitoote maha sokutamisel.
Eelistatakse ikka omasid
Seadustasime ka selle, et üldapteeki ei tohi alates aprillist pidada enam ravimite hulgimüüja, ravimite tootja ega nendega seotud isik. Nimelt on siia sisse kodeeritud vastuolu. Hulgimüüjal ja tootjal, kes on apteegi omanik, on ju kasulik turustada enda pakutavaid ravimeid ja mitte kaasata sinna teisi hulgimüüjaid. Nii ongi apteekides teatud riiulid silmapaistval kohal, kus pakutakse teatud tootja kaupa, sest tootja maksab selle eest apteegile. Proviisori palk sõltub väljapanekust. See pole ju ostja huvides!
Ravimiseaduse muudatusi kaalusime kaua, mitmesuguseid ümarlaudu, komisjoni istungeid, arutelusid oli arvukamalt, kui ühegi teise seaduse puhul. Üleminekuajaks seadsime 5 aastat.
Ent selle igati mõistliku reformiga pole ärimehed tänaseni suutnud leppida. Püütakse just neid poliitikuid ja erakondi, keda tol korral riigikogus ei olnud. Ma ei oska öelda, mis mõjutab osasid poliitikuid igal tingimusel ravimiärimeeste huvides tegutsedes reformi tagasi pöörama teist osapoolt ära kuulamata. Kuid nähes, kui salamisi ja sihikindlalt nad eesmärgi nimel tegutsevad, eirates nii ministrit kui selle teemaga aastaid tegelenud sotsiaalministeeriumi spetsialiste, ravimiametit jt., on viimane aeg vahele sekkuda. Pealegi, mis mulje jääb, kui reformi tagasipööramise eestvedajaks on ühe võimuerakonna peasekretär?
Koletu hirmutamine
Oi, milliste võtetega ähvardatakse ja hirmutatakse inimesi: kui te ärimehi ei kuula, kaovad apteegid ja jääte ravimiteta ning et hinnad tõusevad lakke. See kõik on vale, sest hinnad kehtestab riik ja apteegita ükski koht ei jääks, kinnitavad proviisorid üksmeelselt.
Pealegi, esimeseks veebruariks on pilt selge, sest selleks ajaks peavad uute apteekide asutajad esitama ravimiametile oma taotluse apteegi asutamisest ja vastavad dokumendid. Ketiapteegi paljud proviisorid on vägagi huvitatud oma apteegi tegemisest, aga nad ei julge seda oma tööandjale praegu välja öelda. Ka hulgimüüjatel on ju vaja kaupa kusagil müüa. Iseasi, kas apteeke peab just vaatekaugusel mitu olema.
Ärimehed hurjutavad, miks te ei koolita rohkem proviisoreid? Neid aga polegi vähe, hoopis apteeke on palju. Taasiseseisvumise algul oli näiteks Tallinnas 23, praegu aga 130 apteeki. Meid loetaksegi apteekide vabariigiks, sest näiteks soomlastel on apteek iga 6000 elaniku kohta, meil aga on apteek 2300 inimese jaoks. Ärimehed teeksid neid suuremates keskustes lõputult juurde. Ega ärimehi maakohad ju huvita, seal päästavad olukorda proviisorapteegid.
Ärimehed on proovinud kõiki vahendeid reformi peatamiseks. Nad püüdsid omandipiiranguid vaidlustada Euroopa Komisjonis, kuid seal lükati nende kaebus tagasi, sest proviisorapteekide süsteem on kõikjal Euroopas end õigustanud. Meie õiguskantsler Ülle Madise on öelnud, et apteekide tegevuspiirangud on igati õigustatud ja põhiseadusega kooskõlas. Ravimiamet on korduvalt kinnitanud, et seadus kuulub täitmisele. Aga patsient? Selle aasta mais tehtud elanikkonna küsitlusest selgus, et 77% inimestest arvab, et apteeker peaks olema oma tegevuses sõltumatu ravimite hulgimüüjate ärihuvidest. 96% leidis, et apteeker peab lähtuma esmalt patsiendi vajadustest. Patsient ei taha ju, et perearsti firma kuuluks välismaisele omanikule, miks me seda apteeki puhul peaks tahtma?
""Poliitkolumnist"" on sari, kus võtavad laupäeviti sõna erakondade naisliikmed."
"19.05.2018, 00:00",sport,https://epl.delfi.ee/artikkel/82145081/janek-oiglane-tervisest-alaliidu-reeglitest-ja-maicel-uibost,"Janek Õiglane tervisest, alaliidu reeglitest ja Maicel Uibost","Sisehooajal teivashüppes tartaanile kukkudes põrutas Õiglane kanda ja loobus seetõttu mai lõpus Götzises toimuvast jõuproovist. Ta teeb avastardi 16.–17. juunil Ratingenis. Konkurents Berliini EM-i koondisse on tihe. Normi 7850 punktist on tänavu jagu saanud juba neli eestlast: Maicel Uibo (8407), Johannes Erm (8020), Karl Robert Saluri (7934) ja Taavi Tšernjavski (7873). Koondisse pääsemise reeglid on lihtsad: aluseks võetakse hooaja edetabel. Nii et Õiglane peab endale koha välja võitlema. Mullu kogutud 8371 punkti ei maksa midagi.
Tervisest
„Läks ligemale kaks kuud, kuni sain kõndida valuta. Jõusaalis sain kõiki asju siiski teha, välja arvatud rebimist ja rinnalevõttu. Siis otsustasin, et lähen Hispaaniasse laagrisse, soe kliima mõjub hästi. Ilmselgelt väga hea otsus. Kui nädal oldud, sain juba sörkida, laager läks hästi, kand muutus päris heaks ja nüüd saan põhimõtteliselt kõiki asju teha. Götzis tulnuks liiga vara. Kümnevõistluses on vaja hästi joosta. Kui jooksuosa on kehv, vaevled igal alal.”
Sisekonkurentsist
„Kui sisemine konkurents on kõva, arened ise ka hästi. Kuigi nüüd tuleb hakata EM-normile natuke teistmoodi mõtlema. Minul, kelle rekord on 8300 lõpus, võib see norm tulla ka kehva vormi pealt. Aga nüüd, kui on vaja 8100–8200 punkti, et saada koondisse, peab tegema täielikult hea võistluse.”
Koondise koostamisest
„Kiidan seda süsteemi. Mulle isiklikult meeldib, kui samal hooajal on mingi summa tehtud. Ennegi on nähtud, kuidas keegi tuleb eelmise hooaja tulemusega ja siis tal kas õnnestub hästi või ei õnnestu üldse. Seega on see mõnes mõttes hea, aga kui mul oli kerge vigastus, siis oleks muidugi olnud natuke pingevabam minna hooajale vastu (kui eelmise aasta tulemust oleks arvestatud – M. R.). Nüüd tuleb võtta Ratingeni võistlust kui EM-i või MM-i ja täieliku keskendumisega peale minna.”
Teistest eestlastest
„Maicel Uibol tuli õnnestumine ja nüüd ta naudib seda kõike kõvasti rohkem. Ta võib Götzises väga kõva koha saada. Arvan, et tuleb esikolmikusse ja resultaat algaks sel juhul 8500-ga. Ta on väga heas vormis ja tundub, et hoog on hea. Usun, et ka Johannes Erm paneb NCAA finaalvõistlusel kõvasti juurde. Kõik meie kümnevõistlejad on täitsa hästi esinenud.”"
"28.03.2018, 00:05",arileht,https://epl.delfi.ee/artikkel/81574417/eesti-ettevotetel-jaab-dubai-expo-l-kaimata,Eesti ettevõtetel jääb Dubai EXPO-l käimata,"Majandusministeerium teatas eile, et valitsuse pikalt veninud kaalumine, kas osaleda 2020. aastal Dubais toimuval maailmanäitusel EXPO, sai lõpuks punkti. Osalemiseks tahtis riik, et näitusele kuluvast neljast miljonist eurost kataks vähemalt poole ettevõtjad. Ettevõtjad märkisid oma tagasisides MKM-ile, et EXPO-l osalemisse nad investeerida ei plaani ja selle asemel oleks esmajärjekorras kasu Eesti riigi välisesinduse avamisest Araabia Ühendemiraatides.
Samas väljendas pettumust näiteks Eesti infotehnoloogia ja telekommunikatsiooni liidu IKT klastri juht Doris Põld, kelle sõnul oodati enne EXPO-l osalemise rahastusotsuse tegemist arutelu ministeeriumiga – milline on projekti ülesehitus, peamised kavandatud tegevused ja kulud. Sellist arutelu ei toimunud. „Dubai EXPO 2020 eripära seisneb selles, et tegemist on Araabia Ühendemiraatide jaoks poliitilise sündmusega, kus osalevad riigid näitavad enda toetust ja pühendumust koostööks,” rääkis Põld. „Nüüd tuleb läbi mõelda, kui suurt edu sellises situatsioonis suudab saavutada loodav püsiv esindus.” Ärileht"
"26.03.2019, 00:15",uudised,https://epl.delfi.ee/artikkel/85707459/ringkonnakohus-peatas-5g-sageduslubade-konkursi,Ringkonnakohus peatas 5G sageduslubade konkursi,
"07.06.2018, 21:50",kultuur,https://epl.delfi.ee/artikkel/82567913/luige-baasis-eksponeeritakse-koduloomade-asemel-huumorit,Luige baasis eksponeeritakse koduloomade asemel huumorit,"Kolmepäevane üritus toob publiku ette Eesti näitlejad, koomikud, komöödiafilmid ja nende autorid, mustkunstnikud ja muusika. Kõike ühendab huumorisoon. Esimest korda toimuv üritus on asukohaks valinud Luige baasi. Tallinnast seitsme kilomeetri kaugusel Kiilis asuvat baasi teatakse peamiselt taluloomade ja maaelu laatade poolest. Ent nüüd saab seal kolm päeva jutti nalja.
Festivali korraldaja Indrek Ditmanni sõnul valiti koht isegi enne sisu. „See festivaliplats oli mõtetes enne kui idee, mida seal teha. Luige baas tundus jube tore koht,” ütleb Ditmann, kes on seal samuti laadal käinud.
Augustibluusi peakorraldaja Ditmann märgib, et uut muusikaüritust poleks olnud mõttekas teha. „Muusikaüritusi ja -festivale on Eestis nii palju, et igale poole ei jätku rahvast, väiksemad on välja surnud.” Kuna tema tutvusringkonnas on palju naljahambaid ja näitlejaid ning püstijalakomöödia on väga popiks muutunud, tekkiski mõte teha hoopis huumorifestival, mis ühendaks teatri, muusika ja kino.
Luige Nokk eristub Tallinn Comedy Festivalist mitmes mõttes. „Luige Nokk on rokifestivali formaadis. Meil on neli lava ja eri žanrid: draama, teatrietendused, teatrimaja; kinotelk, kus on legendaarsed telesaated ja komöödiafilmid; pealava, mis on peaasjalikult stand-up’i meeste ja naiste päralt. Lisaks veel raadiosaadete live’id, mustkunst, luulekavad. Ja neljas on kontserdilava, kus esinevad humoorika alatooniga artistid ja bändid,” selgitab Ditmann. HU?, Kuldne Trio ja teised muusikalised esinejad on valitud selle järgi, et neidki seob huumorisoon. „Just sellised bändid, kelle tekstides on midagi vaimukat. Ei ole sellised muusikud, kes võtavad oma asja liiga tõsiselt. Pigem on see ka üks huumorivorm,” märgib Ditmann.
Tema sõnul eristub festival sellegi poolest, et peale professionaalsete koomikute näeb laval ka inimesi, kes iga päev naljatamisega ei tegele. „Meie pealaval astuvad üles ka mõned näitlejad, nagu Margus Prangel, Sepo Seeman ja Robin Juhkental, keda teame kui lauljat. Mida nad täpselt laval teevad, ega stand-up’i puhul kunagi ei tea,” ütleb Ditmann. Ta mainib, et ei tahaks festivali püstijalakomöödia osa liiga palju rõhutada. „See ei ole kindlasti stand-up-festival. Teatri, videokunsti ja muusika osa on väga oluline. Stand-up moodustab napilt poole või isegi vähema kogu programmist.”
Korraldajad on vaadanud Eestist väljapoolegi, kuid rokifestivali formaadis mitmepäevast huumoriüritust ei paista kuskilt. „Peaaegu ei olegi, lähiriikides igal juhul mitte. Konkreetselt selline komöödia- või huumorifestival toimub Odessas, kus on koos endiste Nõukogude Liidu riikide tegijad, venekeelne seltskond,” selgitab Ditmann. Kuna säärast žanriteülest huumorifestivali mujal eriti ei ole, võib Luige Noka formaat Ditmanni sõnul välismaalegi levida.
Viimasel ajal on Eestis üha rohkem korraldatud huumorit propageerivaid üritusi. Püstijalakomöödia etendused on tihti rahvast pungil, Viljandis toimus tänavu esimene komöödiafilmide festival. Kas seni on meil liiga vähe huumorit olnud? „Kas just liiga vähe, aga võib-olla hetkeolukord tingib ka seda. Inimesed on natukene väsinud ja neil on, mida öelda ja kelle ja mille kohta öelda. Teemasid on nii palju, et kivi alt on välja ujunud rohkem tegijaid,” arvab Ditmann.
Seetõttu polnud raske programmi esinejaid leida, pigem on ideid teisegi aasta jagu. Ent torkab silma, et esinejate nimekiri on üpris meestekeskne. Ditmann tunnistab, et naisnäitlejaid ja -koomikuid oli mõttes rohkem, kuid rolli mängis ka suvine aeg – toimuvad suvelavastused, filmivõtted, on puhkused. „See kehtib ka mõnede naisterahvaste kohta. Aga naiste osakaal on väike võib-olla ka sellepärast, et stand-up’is ei ole nii palju naistegijaid esile kerkinud.”
Festival toimub esimest korda ja on mõneti katsetus. Kui kõik õnnestub, võib sellest kujuneda traditsioon. „Me ise loodame, et meil jätkub võhma sellest traditsioon tekitada,” sõnab Ditmann. Kui asi käiku läheb, on võimalik, et mõne aasta pärast lisandub programmi välismaiseid esinejaid. „Miks mitte. Soome huumoriga on näiteks paljud tiimis hästi kursis ja keelt oskavad siin ka paljud. Aga esimesel aastal olnuks liiga suur amps rahvusvaheliselt teha. Mõtlesime, et teeme esimene kord korraliku kodumaise ürituse,” ütleb Ditmann.
Luige Nokk"
"18.01.2016, 11:38",valismaa,https://epl.delfi.ee/artikkel/73450575/lati-president-raimonds-vejonis-viidi-haiglasse,Läti president Raimonds Vējonis viidi haiglasse,"Läti presidendi kantselei kinnitas informatsiooni Vējonise haiglasse viimise kohta. President ei võta osa sellele nädalale planeeritud avalikest üritustest, vahendab Läti Delfi.
Vējonis oleks sel nädalal pidanud kohtuma Gruusia parlamendi esimehe David Usapašviliga, võtma osa vabadussamba juurde lillede asetamisest ning barrikaadide Riiga paigaldamise 25. aastapäeva üritustest."
"11.05.2016, 07:33",valismaa,https://www.delfi.ee/artikkel/74491729/usa-eelvalimistel-laane-virginias-voitis-sanders-clintonit,USA eelvalimistel Lääne-Virginias võitis Sanders Clintonit,"„Me kavatseme võidelda iga viimase kui hääle eest,“ ütles Sanders oma võidukõnes, milles ründas ka vabariiklaste esindajat Donald Trumpi, vahendab BBC News.
Trump, kelle konkurendid on kõik edasisest võitlusest loobunud, kuulutati võitjaks Lääne-Virginias ja Nebraskas.
Trumpil seisab ees raske ülesanne saada kogu vabariiklaste erakond enda selja taha."
"09.04.2018, 16:22",kultuur,https://epl.delfi.ee/artikkel/81711589/fotod-prantsuse-eesti-lati-ja-leedu-riigipead-kohtuvad-elysee-presidendilossi-ees,"FOTOD | Prantsuse, Eesti, Läti ja Leedu riigipead kohtuvad Elysee presidendilossi ees","Näitusel on väljapandud Eesti, Läti ja Leedu sümbolistlik kunst alates 19. sajandi lõpust kuni 1930. aastateni ja sellega tähistatakse Pariisis Balti riikide iseseisvuse 100. juubelit."
"16.06.2020, 21:15",arileht,https://epl.delfi.ee/artikkel/90189305/kriisi-kiuste-85-tootajat-palkava-metallifirma-juht-praegu-on-oige-aeg-turgu-votta,Kriisi kiuste 85 töötajat palkava metallifirma juht: praegu on õige aeg turgu võtta,"Masinatööstusettevõtte Heavy Industry Estonia tegevjuhi Marko Lavingu sõnul on Eesti ettevõtetel praeguses kriisis võimalik globaalset turuosa laiendada ja kasvada allhankest oma toote tegijaks. Lavingu arvates võiks riik seda toetada.
„Minu suurim hirm on, et kriis saab läbi, ettevõtted veritsevad ja alustavad taas sealt, kust enne kriisi pooleli jäime,” tõdes Laving. Ta lisas, et praegu on turuosa haarata märksa odavam kui orgaaniliselt kasvada.
Ent oma tooteni jõuda on üks asi, seda müüa hoopis midagi muud. Müümise puhul on olulised garantiid, olgu see siis ettemaksu- või tootegarantii. Heavy Industry Estonia teeb ka Azipode (suuri laevamootoreid). Kui ristluslaeva mootor keset ookeani seisma jääb, on kahjutasu mitu miljonit. Sellist kulu ei suuda meie ettevõtted kanda.
Sestap võikski riik ettevõtetele appi tulla ja nende tegevuse vastu rohkem huvi tunda. Teretulnud on kõik tööstusega seotud spetsialistid ja valdkonnajuhid. Ka majandusminister Taavi Aas on firmasse külla oodatud, kinnitas Laving.
Laving tõi esile, et tööstuses ilmneb kriis viitajaga ja kui riik praegu masinaehitusele appi ei tule, tuleb sügisel hakata töötukassaga tegelema. Paljudel ettevõtetel on veel eelmisel aastal sõlmitud tellimusi, kuid uusi ei ole kõigile piisavalt tulnud.
„Meie töötajad naeravad, et alla sentimeetrised lehed on plekk.”
Heavy Industry Estonia ostis Ülemistes Dvigateli endise tehase koos unikaalse masinapargiga, värbas valdkonna spetsialistid ja sõlmis lepingud regiooni suuremate klientidega. Neil on Baltimaade suurim CNC-sisetreipink Škoda, mille mõõtmed on 23 m x 8 m x 3 m. Töö täpsus on mikron, tuhandik millimeetrit.
Ettevõtte eripära on paksud metallid. „Meie töötajad naeravad, et alla sentimeetrised lehed on plekk,” tõdes Laving. Ja ettevõte valmistab tõesti suuri detaile – olgu see laevamootori korpus või offshore-kraana. Suurusest olenemata nõuab töö suurt täpsust, sestap makstakse töötajatele head palka. Ettevõtte keskmine brutopalk on Lavingu kinnitusel 1950 eurot.
Üldiselt tuntakse Heavy Industry Estonias töötamise vastu suurt huvi, kuid nõudmised on kõrged ja sõel tihe. Lavingu sõnul sobib igast 20 kandideerijast ainult üks. CNC-pingil töötamiseks tuleb olla insener, kes oskab pinki programmeerida, kuid ka asju ümber tõsta, nii et nõuded on nii vaimsed kui ka füüsilised.
Keevitada tuleb tooteid, mis võivad olla kuumutatud saja kraadini, ja vigastuste oht on suur.
Heavy Industry Estonia töötajad on peamiselt vene keelt kõnelevad spetsialistid. Koostööd tehakse ka töövahendusfirmadega. Laving palkaks hea meelega töötajaid otse ja päriseks, kuid näiteks häid keevitajaid Ukrainast või Valgevenest ise leida on keeruline ja ajamahukas.
Keevitada tuleb tooteid, mis võivad olla kuumutatud saja kraadini, ja vigastuste oht on suur. Seetõttu pööratakse tööohutusele palju tähelepanu ja palgal on täiskohaga tööohutuse eest vastutav inimene.
Lavingu sõnul ei konkureeri nad kellegagi ja teevad koostööd kõikide firmadega, et Eesti metallitööstust edasi arendada. Firmal on ligi sada allhankijat. Baltimaades on ainult üks võrreldavate võimetega ettevõte – BLRT Masinaehitus –, Soomes kolm-neli ettevõtet. Masinaehituses peetakse teisi ettevõtteid pigem partneriteks kui konkurentideks, sest koostööd tehes on võimalik piirkonda tuua üha suuremaid ja keerukamaid töid, millest võidavad kõik.
Heavy Industry Estonia fakte
-18. juunil 2019 omandas ettevõtja Kalle Kuusikule kuuluv AKG Lootsi OÜ 2018. aastal pankrotistunud E-Profiili tervikvara, kaasa arvatud Ülemiste ja Paldiski Põhjasadama tootmisüksused.
-Ettevõtte eelmise aasta käive oli 983 447 eurot ja puhaskasum 101 178 eurot.
- Töötajaid on 42 (töötajate registri 31. märtsi seisuga)
- Olulisemad tooted on Azipodid (suurte ristluslaevade mootorid), kraanad ning tõste- ja pingutusseadmed. Samuti valmistatakse tuulegeneraatorite osi, paigalduskraanasid, suuremõõtmelisi platvorme ja mahuteid."
"13.01.2021, 17:37",arvamus,https://epl.delfi.ee/artikkel/92251041/faktikontroll-kas-henn-polluaasal-oli-oigus-et-reformierakond-tegi-ettepaneku-liita-eesti-venemaa-koosseisu,"FAKTIKONTROLL | Kas Henn Põlluaasal oli õigus, et Reformierakond tegi ettepaneku liita Eesti Venemaa koosseisu?","TSITAAT
10. jaanuaril tegi Riigikogu esimees Henn Põlluaas oma Facebooki seinal järgmise avalduse: ,,Reformierakondlased Urmas Kruuse, Jüri Jaanson ja Ants Laaneots tegid ettepaneku viia Eesti vene võimu alla. Nad soovisid panna rahvahääletusele küsimuse, kas Eesti Vabariigis oleks parem elada, kui Eesti Vabariik kuuluks Venemaa koosseisu.""
KONTROLL
Riigikogu menetluses olevale otsuse eelnõule nr 288 „Rahvahääletuse korraldamine abielu mõiste küsimuses"" esitasid kolm Riigikogu liiget Urmas Kruuse, Jüri Jaanson ja Ants Laaneots järgneva muudatusettepaneku: „Kas Eesti Vabariigis oleks parem elada, kui Eesti Vabariik kuuluks Venemaa koosseisu?"" Tänaseks on muudatusettepanek tagasi võetud.
Antud sõnastus küsib Venemaa koosseisu kuulumise paremuse hinnangut. Eelnõu antud muudatusettepaneku sõnastus ei võimalda vastajal väljendada tahet Venemaa koosseisu astumiseks ega algata vastavat protsessi. Kui küsimus jõuaks rahvani ja rahvas vastaks küsimusele jaatavalt, ei tähendaks see Eesti liitmist Venemaaga, kuna küsimus ei anna selleks alust.
Seega on Põlluaas oma avalduses teinud antud küsimuse osas vale järelduse.
OTSUS



PROJEKTIST
Hea lugeja! Kui ka sinule jääb silma mõni valekahtlusega väide, saada see julgelt aadressile faktikontroll@delfi.ee.
Eesti Päevaleht, Delfi ja Eesti Väitlusselts käivitasid 2017. aasta septembri alguses Faktikontrolli projekti, mille käigus jälgitakse, kuidas poliitikud faktidega ringi käivad. Väitlusseltsi juures tegutsevad faktikontrolörid jälgivad igapäevaselt poliitikute ja teiste arvamusliidrite meedias väljaöeldavat ning kontrollivad erinevaid esmapilgul kahtlust äratavaid või küsimusi tekitavaid väiteid. Kontrolli tulemused ilmuvad EPL/Delfi Arvamusveebis ning seal antakse poliitikute väidetele hinne kuuepunktiskaalal: naeruväärne, vale, pigem vale, nii ja naa, pigem tõsi ja tõsi."
"01.04.2016, 15:42",arileht,https://epl.delfi.ee/artikkel/74117573/video-lennuameti-juht-kirjeldab-kuidas-avies-keeldus-dokumente-kohale-toimetanud-kullerit-kontorisse-laskmast,"VIDEO: Lennuameti juht kirjeldab, kuidas Avies keeldus dokumente kohale toimetanud kullerit kontorisse laskmast","Allan Soll on otsusest teadlik [Soll väitis meedias, et otsus tuli talle täieliku üllatusena - toim.], me näitasime talle dokumente siinsamas laua taga. Küll aga tema käitumine konstruktiivsele koostööle kaasa ei aita,"" nentis Telve.
""Üritasime Sollile dokumenti korduvalt kätte anda, saatsime ka DHL-i kulleri talle dokumenti viima. Kulleril kulus esiteks tükk aega, et üldse Aviese kontorisse sisse saada ning kuigi seal oli ligi 10-15 inimest, teatati kullerile, et neil pole ettevõttes ühtegi inimest, kes dokumenti vastu võtta saaks. See peaks olema hea tõestus, kuivõrd konstruktiivne meie koostöö praegu on,"" muigas Telve.
„Ohutus on lennuameti prioriteet ja meie ülesanne on ära hoida võimalikke katastroofilisi tagajärgi,"" rõhutas Telve. „Meie jaoks viimane piisk Aviese käitumises oligi lennuameti ettekirjutuste täitmata jätmine.""
Aviese juht ja omanik Allan Soll kinnitas pärast lennuameti pressile saadetud teadet Ärilehele, et neile tuli ameti otsus suure üllatusena. „Saime sellest teada meedia vahendusel. See oli täielik üllatus. Amet tegi meile eelmise aasta novembris ettekirjutuse ja me täitsime seda hoogsalt. Ametiga oli suhtlus hea. Kuna see oli meie jaoks ootamatu, siis ei oskagi kommenteerida. Praegu analüüsime olukorda. Meie juristid teevad tööd.""
"
"08.06.2020, 00:10",arvamus,https://epl.delfi.ee/artikkel/90099747/juhtkiri-lihula-tragoodia-neli-motteseost,JUHTKIRI | Lihula tragöödia neli mõtteseost,"Tunneme kaasa laupäeva õhtul Lihula lähedal relvahullu käe läbi hukkunutele ja nende lähedastele ning loodame, et tulistamises pihta saanud kolme- ja viieaastane laps jäävad ellu. See on sel aastal juba teine ääretult traagiline ja ebaõiglane juhtum, kus kurjategija tapab inimesed, kes jäävad täiesti juhuslikult tema teele. Eelmine oli Saaremaa liiklusõnnetus 12. jaanuaril, nüüd siis Eesti olusid arvestades veelgi uskumatum tragöödia...
Vähemalt üks ühine tegur neis kahes loos oli: alkohol. „Me pole väitnud, et ta oli joobes, ent saame öelda, et isik oli tarvitanud alkoholi,” märkis politsei eile, kui ekspertiisi tulemused polnud veel teada. Lihulas tapetuid ei too enam miski tagasi, ent kui mõelda, mida tuleb edaspidi elude säästmiseks teha, on üks vastus lihtne: piirata alkoholi ja muude sõltuvusainete tarvitamist.
Lihula tragöödia tõttu on kindlasti põhjust analüüsida, kas meil ei anta relvaluba liiga kerge käega.
Peale selle annab Lihula tragöödia põhjust tõsiselt analüüsida, kas meil ei anta relvaluba liiga kerge käega. Lihula „kangelane” mõisteti 12 aastat tagasi süüdi korterite akendesse tulistamises, kuid pärast karistuse kandmist ja registrist kustutamist oli tal juriidiline õigus uuesti relvaluba taotleda. Statistikast ei ilmne üldist tulirelvade ja lõhkeainega seotud kuritegude kasvu tendentsi, kuid siiski tuleb uurida, miks oli sellel inimesel relvaluba ja kuidas vähendada edaspidi riski, et ebastabiilsed isikud saavad endale relva soetada.
Kolmandaks paneb Lihula lugu mõtlema psühhiaatrilise abi kättesaadavusele laiemalt. Kas tõesti polnud enne reedet-laupäeva ühtki märki, et see relvaomanik võib muutuda teistele inimestele ohtlikuks? Nii või teisiti on nüüdki põhjust veel kord meelde tuletada, et mehed võiksid pöörata rohkem tähelepanu oma vaimsele tervisele ja puntrasse sattununa häbenemata abi otsida.
Politsei võttis tulistaja üsna kiiresti ja edukalt kinni. Ometi tekib küsimus, kas sündmused oleksid arenenud teisiti, kui politseijõud poleks Eestis nii tsentraliseeritud ja korravalvurid oleksid jõudnud sekkuda varem kui 45 minutit pärast seda, kui tulistaja Lihula tanklas avarii tegi. Või mis veelgi parem: politsei oleks olnud piirkonna eluga nii hästi kursis, et saanuks jaole juba enne, kui traagilised sündmused arenema hakkasid."
"16.12.2015, 13:42",valismaa,https://epl.delfi.ee/artikkel/73221297/meskov-turgi-tegevus-kujutab-reaalset-ohtu-venemaa-julgeolekule,Meškov: Türgi tegevus kujutab reaalset ohtu Venemaa julgeolekule,"„Türgi tegevus ja vastupidi, tegevusetus teatud küsimustes kujutavad endast reaalset ohtu Vene Föderatsiooni ja tema kodanike julgeolekule,“ ütles Meškov RIA Novostile.
Lisaks sellele peaksid Türgi võimud Meškovi sõnul maksma allatulistatud sõjalennuki Su-24 eest rahalist kompensatsiooni ja garanteerima, et sellised intsidendid ei kordu.
„Selle asemel, et jätkata selle intsidendi eest vastutamise eitamist ja mustata Venemaa seaduslikku tegevust Süürias, peaksid nad tegema vähemalt seda, mida näevad ette rahvusvahelised õiguslikud standardid: vabandama, maksma kinni kahju ja andma garantiid, et seda ei juhtu uuesti tulevikus,“ ütles Meškov.
„Türgi võimude praegu hoitav kurss ei luba positiivseid ennustusi ei nende täieliku tahtmatuse osas tunnistada vastutust provotseerimata rünnaku eest Vene Su-24 vastu ega topeltstandarditest loobumise osas võitluses rahvusvahelise terrorismiga,“ lisas Meškov.
Meškovi sõnul põhineb NATO seisukoht Vene sõjalennuki allatulistamise kohta ainuüksi liitlaste solidaarsusel ning Moskva loodab, et allianss näeb sellise lühinägeliku poliitika riske.
„NATO seisukoht Vene ründelennuki allatulistamise kohta Türgi õhujõudude poolt Süüria õhuruumis põhines algusest peale nende kurikuulsa liitlassolidaarsuse mallil, mis jäi taas peale objektiivsuse ja terve mõistuse vastu,“ ütles Meškov. „Me tahaksime loota, et NATO juhtkond saab täielikult aru sellise lühinägeliku ja puhtalt konjunktuurse poliitika negatiivsetest tagajärgedest.“"
"09.10.2020, 09:30",kultuur,https://epl.delfi.ee/artikkel/91299565/kultuuribiit-naitleja-natali-vali-playlist,KULTUURIBIIT | Näitleja Natali Väli playlist,"Lavastus tugineb romaaniklassikal, rootslanna Selma Lagerlöfi raamatul “Löwensköldi sõrmus”. Löwensköldide saagat on nimetatud Selma Lagerlöfi luigelauluks, mille ta lõpetas kümmekond aastat enne surma. Lähemalt saab lavastuse kohta lugeda siit.
Muusikavalikust.""Kunagi kirjeldasin ühele sõbrale oma armastust muusika vastu nii: kui Sul on midagi, mida Sa väga-väga armastad, siis korruta see tuhandega ja saad selle, mis muusika minu jaoks tähendab"", ütleb Natali.
""Kui ma sündisin ja alles beebi veel olin, uinusin vaid nii, et ema lülitas sisse Francis Goya muusikaga kassetimängija ja nüüd siiani on muusika minu pea igapäevaseks kaaslaseks. Ma olen tõesti väga suur muusikaaustaja. Kuulan väga erinevaid stiile, alustades bluusist ja klassikast, lõpetades pungi ja reggae-ga. Kuid mu südames on muidugi suurel kohal rokkmuusika. Muusika on minu meelest natuke nagu lakmuspaber - pannes vahel mõnda playlisti või plaati mängima, mõistan isegi veel eredamalt ja selgemini, mis on minu emotsionaalne pilt ning mis rõõm/valu parasjagu südames eriti aktuaalne on.Oli keeruline esile tuua vaid kümme lugu, aga valituks said need artistid, mis minu elus erinevatel eluperioodidel suurema jälje jätnud või mulle armsate inimestega seotud ja nad on sellises järjekorras, nagu nad minu ellu ka tulid.""
MuusikavalikEminem - StanTeismeeas. Minu esimene suurem sümpaatia nii muusika vastu, mida ta nii suure pühendumusega teeb, kui selle inimese vastu, mis ta mu silmis on.
Nirvana - Where Did You Sleep Last NightAbsoluutselt nr. 1. Suur-suur armastus. Esimene tõsine armumine bändi solisti:). Kuulasin kõik nende lood ära, vaatasin väga palju kontserte ära. Intervjuusid. Tundsin mingit seletamatut sarnasust selle valuga, mida KC kirjeldas, kuidas ta rääkis, kuidas ta inimesi ja maailma armastab.Aga Nirvanaga on see lugu, et suudan ja saan väga harva seda kuulata. Ta käivitab väga tugevad protsessid.
Whitney Houston - I Have NothingUskumatult vägev naine. Kuulasin pikki aastaid ta ainsat plaati, mis mul tol ajal oli. ""Suur"" hääl, unistasin keskkoolis, et kui Jumal saaks mind naisartistiks teha, siis oleks see tema, kelle moodi tahaksin laulda.Aga tal on olnud ääretult kurb elukäik.
RHCP - Don't Forget MeSeostub väga palju minu klassivennaga, kes nad mulle tutvustas. Väga võimas bänd. Pea iga lugu on neil kuld. Olen samuti kaevunud ja ära kuulanud kogu nende loomingu ning nende loomingust on tegelikult väga raske välja tuua seda üht.
The Beatles - BlackbirdMa arvan, et selle bändiga on sõnad üleliigsed. Nad on taevalikud.
Muse - BlissInglise rokkbänd, kes on samuti seotud suurte mälestuste ja tunnetega. See lugu on imeilusa sõnumiga!
Vennaskond - Mul oli üks plikaMinu Viljandi õpingute aeg teatrikoolis. Vennaskond kannab nii-nii suurt võrdusmärki suure tingimusteta armastusega ja kirega, mida ma olen tundnud.Selle konkreetse loo pühendasin ma juba 10 aastat tagasi oma kallile kursuseõele.
Coldplay - MagicVaid selle looga on see tingimus et seda võik kuulata ja vaadata koos videoga. Minu jaoks hästi magnetiseeriv lugu.
Zemfira - Hotšeš?Zemfira looming on jõuline ja võrratu.See lugu on vägagi suure pühendusega ja jääb alatiseks meenutama mulle inimest, oma veel ühte kursuseõde, kes mulle seda esitajat tutvustaski ja keelega mul on imeline klapp ja side.
The Rolling Stones - Streets of Love / Paint It BlackSiin ei suutnud ma valikut teha nende kahe loo vahel. Mõlemad on meeletult olulised ja väga suured mõjutajad. Need mõlemad suudavad mind vägagi endasse haarata. Ja üldse RS on minu väga suur lemmik. Ja tihti ka pikkade autosõitudel mängimas."
"06.08.2017, 19:02",sport,https://epl.delfi.ee/artikkel/79102700/taaramae-uus-klubi-on-perekondlik-ja-agressiivne,Taaramäe uus klubi on „perekondlik ja agressiivne”,"„Direct Energie on hea tiim, uurisin siit ja sealt, ka Erki Pütsepalt, kes seal võidu sõitis – kõik kiitsid,“ teatas Rein Taaramäe Eesti Päevalehele ja lisas, et hing on nüüd rahul. „Mul polnud suuri takistusi korraliku klubi ja tingimuste leidmisel. Minu vastu on tekkinud respekt.“
Huvi on üllatavalt palju olnud, rõõmustas Taaramäe. Kuigi ratturile tegid pakkumise ka mitmed kõrgema kategooria ehk World Touri meeskonnad, otsustas ta siiski käed lüüa Direct Energiega, kes asub aste madalamal, Pro Continental tasemel.
„Arvan, et saan seal rohkem vabadust. Mõistagi tuleb aidata klubi noort staari Lilian Calmejane'i, kes on tänavu võitnud kolm velotuuri ja Tour de France’i etapi, kuid minulgi tekib piisavalt võimalusi üht-teist korda saata. Väiksemale klubile on iga võit suure väärtusega, ükskõik kes selle toob,“ selgitas Taaramäe. „Meeskonna võistluskalender on väga korralik, sinna kuulub ka üks-kaks suurtuuri.“
Direct Energie on kummaline meeskond, kuna enamik selle liikmeid on prantslased, kellest 90% on Prantsusmaal Vendée maakonnas üles kasvanud. Vaid kaks ratturit on tulnud mujalt – Kanadast. „Eks need prantslased väikse kiiksuga ole, kuid mulle see meeldib. Klubi on väga perekondlik ja hoiab oma sõitjaid – kes tugev, saab sõita võidule. Tiimi agressiivne taktikagi sobib mulle,“ rääkis Taaramäe.
Praegu aga kannab Taaramäe Katjuša tiimi särki edasi ning stardib järgmisel nädalal Norra velotuuril. „Liiga optimistlik ma pole,“ tunnistas Taaramäe, kelle hooaeg siiani just kõige paremini kulgenud ei ole. „Tahaks veel tänavu jalad alla saada ja kuni oktoobrini võidu sõita. Eks Norras näeb, kas asjad on paremuse poole läinud. Olen viimasel ajal korralikult trenni teinud ja vereproovid on samuti paranenud. Hispaania velotuurile minejate nimekirja ma praegu ei kuulu ning vaevalt Katjuša mind sinna lülitab ka siis, kui Norras hästi läheb.“
Taaramäe teab, milles oma kesist vormi süüdistada: „Ülekoormus. Olen uute asjadega liiga entusiastlikult kaasa läinud – lootsin paremaks saada, aga juhtus vastupidine. Kui augustis asjad ei parane, lähen ja puhkan kolm kuud. Saan keha nii-öelda nulli, kust saab vormi uuesti üles ehitama hakata.“
Mis klubiga tegu?
Direct Energie
Asukoht: Prantsusmaa.
Asutamise aasta: 2000.
Tase: Pro Continental.
Varasemad nimed: Bonjour, Brioches La Boulangère, Bouygues Télécom, Europcar.
Tour de France: 17 osalemist, 10 etapivõitu.
Võite 2017. aastal: 23.
Parimad ratturid: Lilian Calmejane, Sylvain Chavanel, Thomas Voeckler."
"13.11.2015, 14:58",valismaa,https://epl.delfi.ee/artikkel/72947111/poolas-vannutati-ametisse-peaminister-beata-szydlo,Poolas vannutati ametisse peaminister Beata Szydło,"„See on Poola jaoks ajalooline päev,“ ütles president Duda reedel toimunud tseremoonial Poola Raadio vahendusel. „Beata Szydło valitsus seisab silmitsi tohutute ülesannetega, mis tuleb täita.“
Duda tänas ka PiS-i esimeest Jarosław Kaczyńskit ""tehtud otsuste eest"".
Siinkohal tuleb märkida, et nii Szydło kui Duda valis nende ametite jaoks välja Kaczyński.
„Ma usun, et sellest saab koostöövalitsus ja me suudame oma eesmärgid koos saavutada,“ ütles Szydło oma esimeses kõnes peaministrina."
"08.12.2015, 11:37",kultuur,https://www.delfi.ee/artikkel/73149469/prantsuse-teadlane-vaidab-et-avastas-mona-lisa-pealispinna-alt-varjatud-portree,"Prantsuse teadlane väidab, et avastas „Mona Lisa“ pealispinna alt varjatud portree","Cotte teatas, et on veetnud üle kümne aasta selle tehnoloogia abil maali analüüsides, vahendab BBC News.
Cotte väidab, et Leonardo da Vinci kõige tuntuma teose pinna all on varasem portree.
Louvre’i muuseum ei ole Cotte’i väidet kommenteerinud.
„Mona Lisat“ on viimase enam kui poole sajandi jooksul korduvalt teaduslikult uuritud. Cotte väidab aga, et tema tehnika võimaldab sügavamale maali kihtidesse tungida.
„Me saame nüüd täpselt analüüsida, mis toimub värvikihtide sees ja saame kõik maali kihid nagu sibula ära koorida. Me saame rekonstrueerida maali loomise kogu kronoloogia,“ ütles Cotte.
Arvatakse, et Leonardo da Vinci töötas „Mona Lisa“ kallal aastatel 1503-1517 Firenzes ja hiljem Prantsusmaal.
Maalil kujutatud naise isiku üle on palju vaieldud. Sajandeid on aga laialdaselt usutud, et see on Firenze siidikaupmehe naine Lisa Gherardini.
Cotte usub aga, et pealiskihi alt leitud pilt on Leonardo algne „Mona Lisa“ ning portree, mida on üle 500 aasta „Mona Lisaks“ peetud, on hoopis teine naine.
Cotte väidab, et on leidnud maali pealispinna alt veel kaks kujutist."
"24.01.2020, 16:00",arvamus,https://epl.delfi.ee/artikkel/88741659/nikolai-degtjarenko-ratase-kahjurlik-valitsus-hakkab-meenutama-juba-vares-barbaruse-oma,Nikolai Degtjarenko: Ratase kahjurlik valitsus hakkab meenutama juba Vares-Barbaruse oma,"Nii väidab Eesti üks tuntumaid välisinvestoreid Joakim Helenius, et tema välispartnerid ammu juba naeravad Jüri Ratase valitsuse üle. E-riigina end positsioneerinud riigi peaminister ei ole teinud sisuliselt midagi innovatsiooni, fundamentaalteaduse, rakendusteaduse, hariduse ja kõrgtehnoloogia sektori edendamiseks. Eesti ettevõtluskeskkond halveneb aasta-aastalt, jätkub investeeringute väljavool ja ettevõtete sulgemine, pangandussektor on skandaalide küüsis, reaalmajandus stagneerub.
Ratase valitsus ei ole suutnud kaitsta Ida-Virumaa energeetikuid ja kaevureid: sajad spetsialistid on juba töötud ja kogu põlevkivisektori väljavaated on udused. Riigi opositsioon väljendab veendumust, et peaminister Jüri Ratas reedab Eesti riiklikke huve isikliku kasu saamise nimel. Ja isegi Eesti president Kersti Kaljulaid nimetas oma aastalõpuintervjuus Jüri Ratase valitsust ohuks Eesti rahvuslikule julgeolekule. Muidugi pidas meie president silmas ennekõike poliitilist kahju, mille põhjustab Eesti mainele praegu valitsev koalitsioon.
Kallis peaministri tool
Valitsuse ministrid Jüri Ratase valitsusest on oma avalduste ja tegudega seadnud kahtluse alla Eesti poliitilise kultuuri traditsioonid ja teinud keerulisemaks meie riigi suhted NATO, USA, Soome ja Venemaaga. Samas ei ole Jüri Ratas ise olukorra parandamiseks suurt midagi ette võtnud. Ta teeb halva mängu juures pidevalt head nägu ja julgustab kõiki koos sõbralikult edasi elama, kuigi riigilaev on juba kreenis. See on mõistetav: pea kõik eksperdid ja poliitikud räägivad juba avalikult, et peaministri tool on talle kallim Eesti riigi mainest. Kuid mis kõige olulisem - Ratase valitsus kahjustab juba kõige otsesemalt Eesti majandust.
Toome näiteid. Eesti suutis olulisel määral kompenseerida kahju, mida talle tegi Vene transiidi vähenemine läbi Eesti sadamate. Näiteks kasvas transiit läbi Tallinna sadamate 2019. aasta neljandas kvartalis võrreldes eelmise aastaga lausa 12%. Eesti sadamad on edukalt ümber orienteerunud kaubavoogude transiidile SRÜ riikidesse läbi Eesti. Paljud SRÜ riikide ärimehed on asutanud Eestis ettevõtteid, et kasutada meie riiki eelpostina oma ettevõtete Euroopasse lükkamiseks.
Teised võidavad
Täna seisavad nad aga silmitsi täiesti ootamatu olukorraga: Eesti pangad sulgevad nende pangakontod, väites, et nad kardavad mitteresidentide tegevust seoses võimalike rahapesuga seotud süüdistustega. Keskerakondlased vahivad seda aga mokk töllakil pealt, kehitavad õlgu ja viitavad rahvusvahelisele üldsusele! Kuid ma küsin, kas tõesti keegi usub, et Eestit transiitriigina kasutanud mitteresidentide äri Euroopas sureb välja? Muidugi mitte, kaubavood suunatakse juba praegu ümber Poolasse, Saksamaale ja Tšehhi Vabariiki, jättes Eesti pika ninaga. Ja jälle me kaotame olulise osa oma kaubandusest ja majandusest. Tekib küsimus: kus on Eesti valitsus, miks ta ei tegele oluliste majandusküsimustega, mis on seotud iga eestlase heaoluga?
Keskerakondlased ja nende liitlased hakkasid oma valitsemisaja esimestest päevadest laostama Eesti riigieelarvet ja hävitama rahvusliku majandust. Siin olid nii alkoholi ja kütuse aktsiisitõus, ettevõtjate pidev terroriseerimine maksude tõstmise ohuga kui ka investeerimiskliima järsk halvenemine.
Maksustas ja kisendas
Jüri Ratas maksustas töötavaid pensionäre, samal ajal kisendades vajadusest kaitsta sotsiaalselt raskes olukorras olevaid inimesi, mis aga ei takistanud tal aga läbiviimast töövõimetusreformi, mille ohvriks said invaliidid. Viimaks lisas ta pensionile vaid 7 eurot.
Kahjuks ei tõota uus aasta muutusi. Ratase valitsuse kurss ei muutu - eelarvet täidetakse hindade ja maksude tõstmisega, teaduse ja hariduse toetamise vähendamisega, eelarvevahendite kasutu raiskamisega. Näiteks tõstab Ratase valitsus järsult vedelgaasi ja maagaasi aktsiisi. Alates 2018. aastast on Eestis vedelgaasi aktsiis tõusnud juba 56 protsenti ja maagaasi aktsiis 60 protsenti!
Ratase uus hullumeelsus on koormata riigieelarvet kohustustega, mis tuleb kaugemas tulevikus tagasi maksta. Eesti on seatud sellisesse olukorda, et riik on sunnitud elama avansside arvel. Ja kui saabub aeg ""palga"" saamiseks, siis selgub, et eelarves on ainult augud ja võlad.
Laastatud, põlvili surutav riik
Muidugi võite esitada küsimuse: kas Ratas ning Helme-pere teevad neid samme kogemata või tahtlikult? Kuid igal juhul võib Jüri Ratase valitsus jätta maha laastatud riigi ning Eesti rahvas pannakse põlvili. Ja see ei ole ainult pensionireformi küsimus, mis suurendab märkimisväärselt survet riigi rahandusele. Eesti rahandusministeerium töötab hoogkorras välja järjest uusi skeeme, mille tulemusena riigi rahalised kohustused kasvavaksid tulevikus hüppeliselt.
 Jüri Ratase abitus peaministrina on kõigile juba ilmne. Ja hea küll, kui see oleks Ratase isiklik probleem, kes on klammerdunud võimu külge, nagu puuk lehma udarasse, kuid peaminister, kes ei ole võimeline vastutama oma tegude ja poliitika eest, võib risti peale teha kogu Eesti tulevikule. Jüri Ratas kui poliitiline tegelinski kerkis esile tänu Edgar Savisaar isiklikule lahkusele. See, mis me tänases Eesti poliitikas näeme, meenutab juba aga Vares-Barbaruse rahvavaenuliku valitsuse reinkarnatsiooni. Sellepärast sünnivad kahtlused: kes tegelikult on Ratase valitsuse arhitekt?"
"26.02.2016, 15:24",arileht,https://epl.delfi.ee/artikkel/73794885/kruuse-seakatku-torjumine-on-euroopa-liidu-uhine-valjakutse,Kruuse: seakatku tõrjumine on Euroopa Liidu ühine väljakutse,"„Praegu Baltimaades ja Poolas leviva sigade Aafrika katku tõrjumisse ning selle mõjude leevendamisse tuleb suhtuda kui Euroopa Liidu ühisesse probleemi. Agressiivne taud riigipiire ei tunne ja tõhusalt tõrjuda saame seda vaid ühiselt,"" ütles maaeluminister Urmas Kruuse kohtumisel Euroopa Liidu tervishoiu ja toiduohutuse volinik Vytenis Andriukaitisega. „See tähendab, et kannatada saanud regioone tuleb igakülgselt toetada. Olulised küsimused on teaduskoostöö parandamine, teabe saamine seakatku leviku kohta Euroopa Liidu idapiiri taga ja taudi leviku sotsiaalmajanduslike mõjude leevendamine.""
Ministri sõnul on seakatku laialdane levik Venemaal, Valgevenes ja Ukrainas pannud otsese riski alla ka kõik teised Euroopa Liidu idapiiril asuvad riigid. „Ootame Euroopa Komisjonilt nende riikidega seakatku teemal tõhusama infovahetuse sisseseadmist, sest sellest sõltub taudi tõrjumise tulemuslikkus. Taudi leviku peatamine on kogu Euroopa huvides, seepärast tuleb ka lahendusi otsida ühiselt Euroopa Liidu tasandil,"" lisas Kruuse.
Maaeluminister Urmas Kruuse ja volinik Vytenis Andriukaitis külastasid täna Tallinna Tehnikaülikoolis asuvat Toidu- ja Fermentatsioonitehnoloogia Arenduskeskust. Pärastlõunal osalevad maaeluminister Urmas Kruuse ja volinik Vytenis Andriukaitis Tallinnas, Nordic Hotel Forumis toimuval kõrgetasemelisel kohtumisel sigade Aafrika katku teaduskoostöö teemal.
Kohtumisel osalevad Läti, Leedu, Poola, Soome, Ungari, Rumeenia ja Slovakkia põllumajandusministeeriumite ja veterinaarametite juhtivad ametnikud, tervise ja toiduohutuse peadirektoraadi DG Sante üksuse G juht Bernard Van Goethem, Eestist lisaks maaeluministrile toiduohutuse ning teaduse ja arenduse asekantsler Toomas Kevvai, kalanduspoliitika ja välissuhete asekantsler Olavi Petron, Veterinaar- ja Toiduameti peadirektori asetäitja Olev Kalda ja Eesti Maaülikooli veterinaarepidemioloogia professor Arvo Viltrop."
"13.01.2021, 19:05",kultuur,https://epl.delfi.ee/artikkel/92220017/arvustus-piret-raua-leebe-ja-empaatiline-inimesetaju,ARVUSTUS | Piret Raua leebe ja empaatiline inimesetaju,"Piret Raua „Kaotatud sõrmi” on teose väljaandja Tauno Vahter nimetanud üheks mulluse kirjandusaasta tähtteoseks. Kirjastaja, kes oma autorit ei upitaks, oleks ju juhmakas. Niisiis võtsin Raua teose kätte üsna skeptiliselt.
„Üsna skeptiline” sobib iseloomustama ka minu suhtumist tänapäeva kodumaisesse novelli. Miskipärast on mulle kirjandusajakirjade ja arvustuste sirvimisest jäänud mulje, et enim heakskiitu pälvib meil alamžanr „turvaline muhejutuke”: süütu, heatahtlik, võrdlemisi naljakas ja mõõdukalt (mitte liiga rajult!) ühiskonnakriitiline lugu „elust enesest”, mis ei solva kedagi ja kajab vastu võimalikult laialt pinnalt. Kõlab tohutult tüütult, sest olen arvamusel, et kirjandus kui kunstivorm ei tohiks olla mugav. Aga kuna meie vaesed kirjastajad ei saa endale šokeerimist eriti lubada ja peavad ellujäämise nimel keskenduma laiema lugejaskonna (valdavalt Goodreadsi kasutava naisblogija) maitsele, pole meil mugavusest pääsu.
RAAMAT
„Kaotatud sõrmed”
Piret Raud
174 lk
Tänapäev
2020
Ainuke novellikirjanik, kes mind hiljuti heas mõttes raputas, on suhteliselt noor autor Margit Lõhmus. Teda iseloomustab talent looritada rõvedusi nii sooja inimliku huumoriga, et jutt kusetermosega mööda linna traavimisest ei tundu enam erakordselt nilbe, vaid kummalisel moel loomulik. Lõhmus on muidugi nišiautor, sest nagu filtrita seksuaalsusest vähe oleks, käib tema sotsiaalmeediast kopeeritud stiil konservatiivsematele nii palju närvidele, et nad ei hakka temaga üritamagi.
Möönan, et mu tähelepanekud eesti novellist on hõredad. Veel üks põhjus, miks novelli skeptiliselt suhtuda, ongi see, et novellide kirjutajaid on mitu korda rohkem kui nende lugejaid.
Veel üks aspekt, mis muudab mõtte kodumaise novelli lugemisest minu jaoks võrdlemisi vastumeelseks, on eelteadmine, et need jutukesed on paljudele suurde kirjandusse pürgides esimesed redelipulgad. Ega kirjandusajakirjad ju pikemaid oopusi ei avaldagi. Seetõttu kukub välja, et novellikogu on sageli end alles otsiva ja teemades-stiilides pinda sondiva autori esimene teos. Ent säärane kogenematus ei meeldi mulle üldse, sest olen lugejana jõudnud veendumusele, et mida lühem teos, seda naksakam see olgu. Lühivorm on kobakäpa vastu halastamatu – seal ei ole võimalik loota nagu romaani puhul, et lugeja on loo lõppu jõudes esimeste ridade konarused juba unustanud. Nauditav novell (nagu ka luuletus) eeldab mu arust kogenud autorit ja vilumusega käsitatud head tööriistakasti.
Piret Raud on kogenud autor. Raudade kirjandusdünastia liikmena on ta viljakas kirjanik, kes on alles viimastel aastatel lasteraamaturiiulilt täiskasvanute sektsiooni nihkunud. Kui olin end haibist lahti raputanud (trotsi tõttu lasen üleskiidetud raamatutel tavaliselt mitu aastat laagerduda), võttis minus võimust sümpaatia. „Kaotatud sõrmedel” on meeldiv kujundus – ajal kui kirjastajad üritavad silma torgata kirevate kaante ja colorblock’itud pealkirjadega, sulandub kogu see toredus taotlusele vastupidi peadpööritavaks virvarriks ja hoopis eredamalt torkavad silma lakoonilised rahulikud kujundused.
Nii palju absurdi, kui piltide põhjal ootaks, lugudes pole. Hoolimata mõnest sürrist võbelusest on Raua stiil valdavalt realistlik.
Raud on väljaõppinud kunstnik ja oma raamatu illustratsioonide autor. Kui olin Prahas residentuuris, õppisin seal raamatupoodides tuuseldades illustreeritud täiskasvanukirjandust kõrgelt hindama. Minu jaoks on pildid suur lisaväärtus, kui otsustan, kas raamat laenutada või osta oma riiulisse päriseks. Kui ilukirjanduslik teos dubleerib silmale naudingut pakkuva taiesena, otsustan ostu kasuks palju tõenäolisemalt. Visuaal häälestab ka lugusid vastu võtma ja loodan, et illustreeritud täiskasvanukirjandusest saabki uus suund. Nii palju absurdi, kui piltide põhjal ootaks, Raua lugudes siiski pole – mõnest sürrist võbelusest olenemata on tema stiil siiski valdavalt realistlik.
Kuigi „Kaotatud sõrmed” on mu esimene Piret Raud, on mulle jäänud mulje, et kunstiakadeemia hariduse tõttu puudutab ta kunsti ka oma ilukirjanduslikus loomingus. Juba esimene novell „Taaveti varvas” kinnitab seda. See on leebelt nukker kirjeldus, kuidas ebatäiuslikuks osutunud armastust taga leinav arhitekt püüab joonistada täiuslikku varvast. Lugejad, kes kalduvad minavormis teostest automaatselt otsima vihjeid autori isikule ja läbielamistele, satuvad vast segadusse avastades, et naisautor võib kirjutada ka mehe vaatepunktist (kirjutan neid ridu, olles oma peagi ilmuvas novellikogus kehastunud muu hulgas homoseksuaalseks meheks). Mehepilku kasutab Raud veel paljudes lugudes – mul tekkis seepeale mõte, et keegi kirjandusteadlane võiks nüüd põhjalikult uurida, mis küll ajendab kirjanikku vastassoo nahka pugema. On see eksperimenteerimine, mäng, soov lugejat endast võimalikult suurelt distantseerida, või hoopis püüe selle võtte abil midagi liiga isiklikku maskeerida? Miskipärast ei kujuta ma ette / ei tea meesautoritel niisugust kommet, või vähemalt pole neil esimeses isikus naiseks kehastumine vist kuigi levinud?
Kogumiku nimilugu kajab ehk vastu kõigis, kes on argiellu sumbudes end tükkhaaval loovutanud.
Kogumiku nimilugu „Kaotatud sõrmed” kajab ehk vastu kõigis, kes on argiellu sumbudes end tükkhaaval loovutanud, suutmata enam midagi anda. Ehk lustlikem pala selles kogumikus on „Kirjad mulla alt”, kus oma eluga edasi ei suuda minna hoopis siitilmast lahkunu. Mitu korda pani naerma turtsatama „Meie aed” vanemate hirmust, et äkki on nende laps kuidagi ebanormaalne. Ju isiklikel põhjustel kajas minus vastu „Valguse varas” loomeinimese kadedusest ja kunsti hindamise subjektiivsusest. Laias laastus on „Kaotatud sõrmed” minu silmis aga rahulikus laadis jutustatud, melanhoolne, tundlik ja õrn armastuslugude kogumik, millest ei leia midagi šokeerivat ega ka emotsionaalselt üdini vapustavat (selleks ongi kõik liiga tuttavlik-argine). Küll aga tabasin end pidevalt, pea viltu, kaasa sosistamas: jaa, sihukest olukorda tean minagi. Täiesti arusaadav, miks Piret Raud on Eesti üks populaarsemaid kirjanikke."
"05.06.2019, 15:25",arvamus,https://epl.delfi.ee/artikkel/86435087/arilehe-kommentaar-juri-ratas-hakaku-tegutsema-voi-andku-ohjad-ule,ÄRILEHE KOMMENTAAR | Jüri Ratas hakaku tegutsema või andku ohjad üle,"Üha sagedamini ilmneb märke, justkui Ratas oleks peaministri koormat kandes läbi põlenud. Ta esineb üha melanhoolsemalt ja justkui hakkaks ümbritsevaga sidet kaotama. Sugeneb kahtlus, et kas alluvad ikka varustavad peaministrit riigi juhtimiseks olulise teabega ja kas Ratas suudab olulisi otsuseid langetada.
Värske näide puudutab peaministri reageerimist Ida-Virumaal puhkenud kriisile.
Eile käisid tuhanded Ida-Virumaa elanikud ringi, valu südames oma tuleviku pärast, sest Narva elektrijaamad pannakse kinni ja nad kaotavad töö. Võinuks oodata, et peaminister astub tekkinud olukorras mõne sammu, sõidab kasvõi Narva, et jääks vähemalt mulje kaasa elamisest idavirulaste murele.
Seda enam, et kriis hakkas praegusel kujul arenema Ratase eelmise valitsuse ajal, kui selgus, et CO2 kvoodid kallinesid ootamatult põlevkivienergeetika elujõudu murdva tasemeni.
Varasemad Põxiti plaanid olid seatud kuni aastani 2023, kui peaks valmima uus õlitehas, ka vanade elektrijaamadega oleks endiste turuolude korral selle ajani välja vedanud. Kuid krahh koputas valitsuse uksele juba hiljemalt mullu sügisel, kui tänavuse aasta eelarvet kokku pandi.
Seega osutus vana plaan kasutuks, kuid valitsus lihtsalt ei reageerinud olukorra muutumisele.
Peaminister aga käis eile hoopis Kihnu pritsimaja avamisel linti lõikamas. „Elu Eestis peab võrdselt hästi arenema kõikides Eestimaa paikades,” vahendas valitsuse pressimeeskond Ratase poolt öeldut. Vaatamata palavale ilmale oli peaminister riietatud Kihnu troi nimelisse rahvariide kampsunisse. Seda riietuseset kutsutakse samuti Kihnu kuulikindlaks kampsuniks. Kuna ilm oli palav, näitas paksus kampsunis esinemine peaministri rahvuslikkust ja pühendumust.
Päästjad on muidugi pettunud, et neile valetati palgatõusu lubades. Kuid ilmselgelt ei kaalu vajadus päästjatega suhteid siluda üles kriisi Ida-Virumaal. Kusjuures seda silumistööd sobiks väga hästi tegema just siseminister Helme.
Elektrijaamade sulgemine mõjutab otseselt Eesti julgeolekut. Me jääme ilma võimekusest toota kogu vaja minev elektrienergia ise, mis tähendab energiasõltumatuse kaotamist. Pidevas energiadefitsiidis vaevleva Läti ja Leedu näite varal, kus elekter maksab rohkem kui Eestis, võime olla kindlad, et nn odava Vene elektri hind kujuneb lõpuks tarbijale kallimaks.
Kuivõrd Eestit Soomega ühendav Estlink2 on täna rikkis ja pole teada, millal korda saab, peame tänulikud olema seni veel jätkuvale ühendusele Venemaa elektrivõrkudega.
Julgeoleku medali teise poole pealt käsitles rahvusvaheline ajakirjandus Ida-Virumaad alles hiljuti Venemaa agressiooniideoloogiaga ohvriks sobiva nn Euroopa Donbassina. Kuid just idavirulastelt tõmmatakse nüüd vaip jalge alt ära.
Narva elektrijaamade ümber toimuv peaks olema peaministri päeva kavandamisel määratult olulisem ükskõik millisest lindilõikamisest."
"13.01.2016, 11:11",valismaa,https://epl.delfi.ee/artikkel/73416727/pariisi-terroristid-kasutasid-belgias-kolme-turvapaika,Pariisi terroristid kasutasid Belgias kolme turvapaika,"Kolm turvapaika üüriti valenimede all. Üüri maksti omanikele alati sularahas. Uurijad on kindlaks teinud, et Seat Leon, mida kasutati Pariisi rünnakute ajal, on möödunud Charleroi ja Auvelais’ turvapaikade vahetust lähedusest, vahendab Het Laatste Nieuws.
Belgia föderaalpolitsei avastas kolmanda turvapaiga Charleroi Rue de la Garenne’il juba mitu nädalat tagasi. Juba varem sai teatavaks, et terroristidel olid salajased aadressid ka Auvelais’s ja Schaarbeekis.
Prantsuse telekanali M6 hangitud kaamerapiltide järgi selgub, et vennad Salah ja Brahim Abdeslam sõitsid neljapäeva, 12. novembri õhtul Brüsselist Molenbeekist Charleroisse. Nad sõitsid Rue de la Garenne’ile ja jäid sinna kümneks tunniks, kuni alustasid kell 16 sõitu Pariisi. Paistab, et korterist võeti peale ka rünnaku arvatav kavandaja Abdelhamid Abaaoud.
On kindel, et Abaaoud viibis selles korteris, sest sealt leiti tema sõrmejälg. Korterist leiti ka end Pariisis Stade de France’i juures õhku lasknud Bilal Hadfi sõrmejälg."
"05.02.2016, 23:55",valismaa,https://epl.delfi.ee/artikkel/73609777/ukraina-leedulasest-majandusminister-kurjuse-joud-tahavad-koik-tagasi-kerida,Ukraina leedulasest majandusminister: kurjuse jõud tahavad kõik tagasi kerida,"„Ukraina ministri keskmine ametiaeg on napilt 11 kuud. Ma tean väga hästi, et rahvas ootab minult ja kogu valitsuselt käegakatsutavaid muudatusi paari kuuga. Keegi ei oota 11 kuud, peame tegutsema palju kiiremini. Peame korruptsiooni ulatuslike piirangute tühistamisega välja juurima, muutma läbipaistvaks nii riigihanked kui ka riigiettevõtted igas majandusvaldkonnas,” ütles Aivaras Abromavičius Eesti Päevalehele mõni päev pärast seda, kui ta 2014. aasta detsembris Ukraina majandusministriks sai.
Enam-vähem 11 kuud ta ministriametis välja vedaski. Sel nädalal teatas Abromavičius tagasiastumisest, rääkis põhjustest ja nimetas ka konkreetse mõjuvõimsa mehe, kes talle vastu töötab ja „omasid” nii riigiettevõtete juhtideks kui ka lausa Abromavičiuse asetäitjateks suruda üritab.
Abromavičiuse tagasiastumise peab kinnitama ülemraada enamus. Millal see toimub ja kas üldse, pole teada, sest niigi käib parajasti äge võitlus valitsuse koosseisu, uue valitsuse moodustamise või enneaegsete parlamendivalimiste pärast. Abromavičiuse lahkumisotsus teravdas olukorda muidugi veelgi ja valmistas „sügavat pettumust” ka lääneriikidele, nagu teatasid oma avalduses kümne riigi suursaadikud Lätist USA-ni. Eestit nende seas ei olnud, küll aga avaldas välisminister Marina Kaljurand päev hiljem Twitteris kahetsust Eestis hästi tuntud Ukraina reformide võtmetähtsusega eestvedaja tagasiastumise pärast.
Eestiga seovad Vilniuses sündinud Abromavičiust õpingud Concordia ülikoolis ja töö Hansapangas 1990. aastatel. Rootsi investeerimisfondi East Capital partnerina juhtis Abromavičius selle tegutsemist Ukrainas alates 2008. aastast, kuni võttis vastu majandusministri koha.
Sellelt lahkumise võtmepõhjusena nimetas Abromavičius konflikti Porošenko bloki parlamendifraktsiooni asejuhi Igor Kononenkoga – president Petro Porošenko sõbra ja liitlasega, keda on nimetatud ka halliks kardinaliks.
„Põhjus on mistahes süsteemsete ja tähtsate reformide blokeerimise järsk aktiveerumine. See pole enam lihtsalt toetuse või poliitilise tahte puudumine. See on aktiivne tegutsemine eesmärgiga halvata meie töö reformide kallal. Aina suurem surve määrata kahtlasi tegelasi minu meeskonda ja võtmetähtsusega kohtadele riigiettevõtetes,” selgitas ta.
Abromavičius rõhutas, et peab sellist tegevust „järjekindlaks katseks kehtestada kontroll riigiettevõtete rahavoogude üle, eriti Naftogazi ja kaitsetööstusettevõtete üle”. „Ja ma keeldun säärases süsteemis töötamast. Ei mina ega minu meeskond ole valmis varjama vanade skeemide uuesti kasutusele võtmist ja uute skeemide loomist teatud poliitiliste ja äriliste mängurite huvides.”
Mida radikaalsemaks muutusid reformid, seda tugevamaks muutus tema sõnul surve ministeeriumile. „Me õppisime hakkama saama vana süsteemi vastupanuga, kuid tuli välja, et mõni uus on vanadest hullem. Minul ja mu meeskonnal ei ole tahtmist olla avaliku korruptsiooni kattevari või kontrollialusteks marionettideks neile, kes tahavad sarnaselt vana võimuga kehtestada kontrolli riigi raha üle. Ma ei taha sõita Davosi, kohtuda välisinvestorite ja partneritega ning rääkida neile meie edusammudest, samal ajal kui minu selja taga otsustatakse mingeid küsimusi konkreetsete inimeste huvides,” ütles ta.
„Neil inimestel on nimed. Ja ühe nime tahan ma siiski välja öelda. See on Igor Kononenko. Mind ministriks esitanud poliitilise jõu esindajana on ta viimasel ajal teinud väga palju selleks, et blokeerida minu ja mu meeskonna tööd. Kononenko kontrollialused parlamendisaadikud Porošenko blokist töötasid välja eelnõu minu tagandamiseks ja andsid selle töösse Vidrodžennja fraktsiooni kaudu. Mõne kuuga kogus see aga vaid 18 häält.”
Abromavičiuse sõnul tegid Kononenko ja tema käsilased aktiivset lobitööd mitme riigiettevõtte juhtide määramiseks, „kulminatsiooniks oli aga soov saada „omaenda” aseminister majandusministeeriumis, kes vastutaks Naftogazi ja teiste riiklike ettevõte eest”.
„Kandidaat tõi lihtsalt ametisse nimetamiseks vajaliku paki dokumente ja teatas: „Ma tahan saada teie asetäitjaks. Ma olen Kononenko meeskonnas ja minu kandidatuur on juba kõrgemal kooskõlastatud.” Pärast seda sain presidendi administratsioonist kõne tungiva soovitusega võtta tööle see inimene ja veel üks – kaitsetööstuse valdkonna aseministri ametisse. Mina aga vastasin, et ei kavatse selles kaasa lüüa, ja palusin end vallandada. Lõpuks teatas Kononenko, et soovib fraktsioonis ära kuulata minu tööaruande ja vaadata läbi minu ametist vabastamise küsimus. Ma otsustasin, et kergendan Kononenko ja tema meeskonna ülesannet ja esitan tagasiastumisavalduse.”
Kononenko sõnul ei ole tõendeid, mis kinnitaksid, et ta on tahtnud mõjutada majandusministeeriumi tööd ja kontrollida minister Abromavičiust. „Mis puudutab süüdistusi minu vastu, siis ühtegi dokumenti ei ole. Ei olnud, ei ole ega tule, kuna neid ei eksisteeri. See on täielik anti-PR,” ütles ta.
Kononenko sõnul tekkis Porošenko bloki fraktsioonis rahulolematus Abromavičiuse tööga hoopis seepärast, et Venemaa vastu ei ole rakendatud sümmeetrilisi sanktsioone. „Ministeeriumis olid ja on probleemid ning on küsimusi, mida ei lahendata. Võtmeküsimus, mis teeb rahutuks Ukraina äriringkonnad, on see, et kuni tänase päevani ei ole kehtestatud sümmeetrilisi sanktsioone Venemaa vastu. Täidesaatev organ, kes peab selle ära tegema, on majandusministeerium, aga see on tegemata,” seletas Kononenko.
Kononenko teatas ka valmisolekust saadikumandaadist loobuda. „Mu jaoks ei ole mingi probleem parlamendist ära tulla. Ma võin seda hommepäev teha. Kui tuleb selline fraktsiooni otsus, siis ma teen seda.” Hiljem teatas ta, et peatab oma volitused fraktsiooni asejuhina, kuniks korruptsioonivastane büroo tema vastu esitatud süüdistusi uurib. „Pakun ja nõuan, et me teeksime koos härra Abromavičiusega valedetektoritesti,” lisas ta.
Odessa oblasti kuberner Mihheil Saakašvili nõudis, et parlamendis korraldataks Abromavičiuse ja Kononenko avalik kuulamine, kus „kõikidele küsimustele peab antama ammendavad vastused”.„Ma töötan koos Abromavičiusega riigiettevõtete reformimise nõukogus ja tahan kinnitada, et kõik meie initsiatiivid riigiettevõtete juhtide vahetamiseks on blokeerinud peaminister isiklikult, tehes seda Porošenko bloki fraktsiooni ühe liidri Igor Kononenko ja veel mõne mõjugrupi soovil,” kirjutas ta oma Facebooki leheküljel.
Odessa oblasti kuberner Mihheil Saakašvili nõudis, et parlamendis korraldataks Abromavičiuse ja Kononenko avalik kuulamine, kus „kõikidele küsimustele peab antama ammendavad vastused”.
„Ma tahan öelda, et valitsus ei ole praegu lahinguväli. Valitsus on muutunud mädasooks. Praegu ei ole enam tegemist valitsuse, vaid pigem kõigi meie reformipüüdluste surnuaiaga,” ütles ta hiljem ajakirjanikele. „Aivaras ei lahkunud mitte lahinguväljalt, vaid sellest mädasoost. Peaaegu kõik reformistid on Ukraina valitsusest lahkunud.”
"
"04.08.2019, 20:10",arvamus,https://epl.delfi.ee/artikkel/87034059/usa-eriesindaja-kes-gaasikambrite-olemasolu-eitab-on-antisemiit,"USA eriesindaja: kes gaasikambrite olemasolu eitab, on antisemiit","USA eriesindaja holokausti küsimustes Tom Yazdgerdi arvab, et hoolimata üksikute poliitikute flirdist natsisümbolitega ülejäänud Eesti neid väärtusi omaks ei võta.
Euroopas näib antisemitism olevat tõusuteel. Hiljuti soovitas Saksamaa antisemitismi volinik Felix Klein juutidel koguni vältida tänaval kippah’ kandmist. Mis teie meelest seletab selle mõnekas ajaks otsekui unustatud haiguse uut levikut?
Me kõik oleme selle pärast mures. See pole ainult Euroopa, vaid ka USA probleem. Me kõik peaksime antisemitismi kohates selle vastu välja astuma nii valitsuste kui ka kodanikuühiskonna tasandil. Näiteks kui juute rünnatakse füüsiliselt või sünagooge rüvetatakse haakristidega.
Mis aga kõige tähtsam: inimesi, kes neid tegusid toime panevad, tuleb karistada. Tuleb näidata, et nende tegevusel on tagajärjed.
Mis siis ikkagi seletab tänapäeva antisemitismi? Vanasti oli lihtne: juudid olid liiga rikkad või liiga vaesed, liiga kapitalistlikud või liiga kommunistlikud jne. Mis on nende „patt” nüüdisajal?"
"29.03.2016, 09:36",arileht,https://epl.delfi.ee/artikkel/74073085/lhv-toob-aktsiad-tallinna-borsile-maikuus,LHV toob aktsiad Tallinna börsile maikuus,"LHV panga juhatuse esimees Erki Kilu kinntas, et nõukogu teeb ettepaneku korraldada 2.-16. mail aktsiate avalik pakkumine ja noteerida seejärel kõik aktsiad. See tähendab sisuliselt seda, et kauaoodatud LHV aktsiaemissioon saab lõpuks teoks.
""Emissiooni maht on ettepanekus 2 miljonit uut aktsiat. Kaasatavat kapitali kasutame olemasolevate äride kasvatamiseks. Suuremate investeerimisvõimaluste tekkides on võimalik korraldada tulevikus täiendavaid emissioone,"" kirjutas Kilu LHV finantsportaalis.
""Aktsia märkimishind on ettepanekus 6,95 eurot. Märkimishind on ligikaudu kahekordne raamatupidamislik väärtus peale emissiooni. Sarnaselt hinnatasemelt oleme teinud ka varasemad aktsiate suunatud emissioonid,"" lisas ta."
"05.03.2021, 06:31",lp,https://epl.delfi.ee/artikkel/92704843/juri-mois-tavaliselt-on-nii-et-kui-peaminister-on-tark-siis-on-president-vahevoimekas-ja-vastupidi,"Jüri Mõis: tavaliselt on nii, et kui peaminister on tark, siis on president vähevõimekas, ja vastupidi","Mis tulemus oleks tulnud sellel kurikuulsal abielureferendumil, kui valitsus ei oleks kukkunud?
See ei oleks teoks saanud. Keskerakond ei oleks seda korraldanud, nad venitasid kummi lihtsalt. Demokraatlikus ühiskonnas valitsused ikka vahetuvad ja kõik poliitilised jõud käivad aeg-ajalt võimu juures. Nii nagu Ameerikas tulid võimule need, kes lõhkusid kaigastega Kapitooliumi aknaid ja väljendasid nii seda, mida ilmaasjadest arvavad, tulid ka meil trumplased võimule ja laamendasid siin. Tõenäoliselt ei tule nad ei Eestis ega Ameerikas enam pikka aega tagasi.
EKRE-t keegi enam valitsusse ei lase?
Arvan, et läheb nagu Põlissoomlastega. Nad ei ole enam keegi.
Mis saab Isamaast?"
"15.12.2015, 08:35",arileht,https://epl.delfi.ee/artikkel/73206301/palgauuring-kehvasti-toimetulev-inimene-teenib-keskmiselt-668-eurot-voi-vahem,Palgauuring: kehvasti toimetulev inimene teenib keskmiselt 668 eurot või vähem,"Kui aasta tagasi oli kehvasti toimetulevaid töötajaid 41%, siis tänavu on nende osakaal langenud 33%-ni. Kehvasti toimetulevad töötajad teenisid keskmiselt 668 eurot või alla selle kuus kätte, teatas Palgainfo Agentuur.
„Oma töötasuga keskmiselt või hästi toimetulevate töötajate osatähtsus on kasvanud alla mediaanpalga ehk vähem kui 800 eurot teenivate seas. Seda on mõjutanud alampalga tõus, tulumaksuvaba miinimumi suurendamine ja maksumuudatused, samuti organisatsioonides toimunud põhipalkade kasv,“ kommenteeris uuringu tulemusi Palgainfo Agentuuri juht ja analüütik Kadri Seeder.
Töötasu kasvas aastaga 42%-l töötajatest ning keskmine neto kasv jäi 50-200 euro piiresse. Töötasu kasvu kogesid sagedamini üle 800 euro teenivad töötajad.
Pea sama paljudel töötajatel (41%) töötasu ei muutunud ning 7% oli kogenud töötasu langust. Ligi 2/3 töötajate (62%) palgataseme muutus tulenes põhipalga muutustest ning üle kolmandiku töötajate töötasu kasvu tõi kaasa töö- või ametikoha vahetus. Alampalga muutus mõjutas 31% töötaja töötasu kasvu.
Töötajate netopalgaootus võrreldes aasta taguse ajaga kasvanud ei ole – palgaootuse mediaan oli novembris 1200 eurot, mis on samal tasemel eelmise aastaga.
Tööandjate küsitluse tulemused näitavad, et võrreldes eelmise aastaga on organisatsioonide hulk, kus põhipalgad aasta jooksul ei muutu, pisut suurem – 37%, eelmisel aastal oli sama näitaja 31%. Ülejäänud (63%) organisatsioonides tõsteti põhipalkasid eelmisel kuuel kuul või kavandati seda teha järgmise poolaasta jooksul.
Keskmine toimunud ja kavandatav muutus jäi 5% ringi, kuid see ei puudutanud kõiki töötajaid. Toimunud põhipalga muutus hõlmas kõiki töötajaid vaid kolmandikus organisatsioonides (31%), kavandatav muutus puudutas kõiki töötajaid pooltes organisatsioonides, kus muutusi plaaniti.
Palgainfo Agentuur tutvustab uuringu tulemusi lähemalt 17. detsembril 2015 seminaril „Palgateater“. Üritus toimub kell 9:30-16:00 Telliskivi Loomelinnakus Vaba Lava väikeses saalis (Telliskivi 60a).
Lisaks töötasude muutustele analüüsitakse tööturu olukorda ning kust ja kuidas leida vajalikke töötajaid tulevikus.
Samuti on fookuses töötajate sisemine motivatsioon ja selle seosed tervise ja töökorraldusega. Tulemusi kommenteerivad eksperdid ja ettevõtete esindajad."
"02.05.2017, 00:05",sport,https://epl.delfi.ee/artikkel/78070464/tanaku-voidu-ootus-ja-suur-seltskond-takistajaid,Tänaku võidu ootus ja suur seltskond takistajaid,"Pühapäeval lõppenud Argentina rallil oli karjääri esimesele WRC-ralli üldvõidule veelgi lähemal M-Spordi meeskonna senine kolmas number Elfyn Evans. Erinevalt konkurentidest DMACK-i rehvidega sõitnud britt juhtis rallit alates teisest kiiruskatsest ja edestas vahepeal belglast Thierry Neuville’i juba minutiga. Kuid viimaseks kiiruskatseks kahanes vahe 0,6-sekundiseks ja lõpuks pidi Evans tunnistama Hyundai rooli keeranud Neuville’i 0,7-sekundilist paremust. Pärast kolm päeva kihutamist oli lõpuks vahet ainult mõni meeter.
Evansi vägev esitus ja Tänaku „turvaline” kolmas koht tähendasid seda, et neljandana lõpetanud valitsev maailmameister ja tänavusegi MM-sarja üldliider Sébastien Ogier oli seekord sõitja, kes M-Spordi meeskonnale punkte ei toonud. Teadupärast annavad meeskonnale punktilisa kaks paremat ja seekord olid noored tiimikaaslased Ogier’st kiiremad.
„Kuni Evansi auto töötas laitmatult, ei saanud keegi talle lähedale ja see peaks andma palju enesekindlust,” ütles M-Spordi boss Malcoln Wilson. „Tema ega ka Tänaku esimene võit pole enam kaugel.” Tänak ja Evans on mõlemad Wilsoni „lapsed” ning nende võit tõendaks, et investeeringud pole olnud asjatud.
Ideaalis võiks Tänaku jaoks see ajalooline hetk tulla juba kolme nädala pärast Portugalis. Koos kaardilugeja Martin Järveojaga sõitev Tänak rõhutas pärast Argentinas kihutamist, et ootab väga MM-sarja Euroopasse naasmist ja kruusarallisid. Portugali teed kuuluvat pealegi tema lemmikute hulka. Häid võimalusi peaks olema veelgi. Näiteks Poolas, kus sõitmine on Tänakul alati hästi õnnestunud, ja ka Soomes. Need rallid sõidetakse tingimustes, kus Tänak võiks olla maailma parim.
Tänavune hooaeg on eriline selle poolest, et sõitjaid, kes oleksid võimelised MM-rallit võitma, on rohkem kui ühel käel sõrmi. Hooaja viie esimese kihutamisega oleme saanud neli eri võitjat. Ainsana on kaks korda triumfeerinud Neuville. Tõsi, poleks mingi ime, kui tal oleks kirjas juba neli võitu, kuid Monte Carlos ja Rootsis pidi ta kõrges mängus olles oma eksimuste tõttu katkestama. Põhimõtteliselt on Neuville olnud tänavu seni kõige kiirem.
Alati tuleb arvestada Ogier’ga, kes on sel aastal võitnud korra ja pole neljandast kohast allapoole langenud. Tänavu samuti korra võidutsenud Kris Meeke on oma Citroëniga küll väga kiire, kuid tema avariide arv hakkab juba ületama mõistlikkuse piire. Argentinas vääratas ta koguni kaks korda – 4. ja 14. kiiruskatsel – ning tegi oma autost paraja koogi. Kokkuvõttes on ta kõrge koha püüdmise võimaluse enda jaoks juba nullinud.
Tänaku lemmikrallidel on ilmselt oma sõna sekka ütelda ka Rootsis kõiki edestanud Jari-Matti Latvalal. Unustada ei maksa sedagi, et ilmselt liitub sarjaga uuesti Andreas Mikkelsen. Kui ta peaks istuma Hyundai rooli – hiljutise katsesõidu põhjal peetakse seda tõenäoliseks –, kohtuvad väga kiire auto ja väga kiire sõitja. Seega on Tänakul esimese võiduni jõudmiseks vaja üle mängida hulk hea tasemega takistajaid.
Argentina MM-ralli
1. Thierry Neuville (Belgia, Hyundai), 2. Elfyn Evans (Suurbritannia, Ford) +0,7, 3. Ott Tänak (Eesti, Ford) +29,9, 4. Sébastien Ogier (Pranstsumaa, Ford) +1.24,7, 5. Jari-Matti Latvala (Soome, Toyota) +1.48,1, 6. Hayden Paddon (Uus-Meremaa, Hyundai) +7.42,7.
MM-sarja üldseis: 1. Ogier 102, 2. Latvala 86, 3. Neuville 84, 4. Tänak 66, 5. Dani Sordo (Hispaania, Hyundai) 51, 6. Evans 42."
"27.05.2020, 00:05",arileht,https://epl.delfi.ee/artikkel/89977473/perefirma-listeeriaskandaalist-paasesime-pankrotist-sest-meil-pole-laene,"Perefirma listeeriaskandaalist: pääsesime pankrotist, sest meil pole laene","„Listeeriaskandaali kahju oli väga suur. Paiskas segamini koduturu ja kahjustas meie rahvusvahelist mainet. Võitjaid selles ei ole,” kinnitas kalaliidu juht Valdur Noormägi. Koroonakriisi kõrval oli see tema sõnul muidugi mitu korda väiksem kahju.
Väited, et perefirma M.V.Wooli tooteid seostatakse Euroopas surma põhjustanud listerioosi juhtumitega, jõudsid välismeediasse ja liigseid riske võtta ei taha keegi. Huvi kalatoodete vastu vähenes ka kohalikul turul. Peamise hoobi sai küll M.V.Wool, kuid usalduse kaotus puudutas teisigi. PRFoodsi osaniku ja juhi Indrek Kasela sõnul sai M.V.Wool eelmise aasta sügisel listeeriakriisis valusalt pihta ja tarbimine kohalikul turul vähenes. „Nüüd on see aga tagasi,” kinnitas Kasela.
Noormäe sõnul ei ole segadused kuskile kadunud. Veterinaar- ja toiduamet (VTA) ning ettevõtjad tõlgendavad seadusepügalaid endiselt erinevalt. Nimelt on euroliidu seaduste järgi lubatud piirmäär 100 ühikut (Lm (cfu/g)), kuid VTA otsusel ei tohi perefirma M.V.Wooli toodetes ega tehases seda bakterit üldse esineda. Soome toiduamet kinnitas Ärilehele, et ei ole oma tootjatele kunagi nulltolerantsi rakendanud. Lähtutakse 100 ühiku piirmäärast.
Esmaspäeval möödus pool aastat ajast, mil VTA listeeriaprobleemi haripunktis kalatootja M.V.Wooli Vihterpalu ja Harku tehased kinni pani. VTA peadirektori asetäitja Olev Kalda sõnul sündis sulgemise otsus põhjaliku analüüsi tulemusel. „Kuna ettevõtte senised tegevused pole ohu maandamist taganud, siis toidukäitlemise peatamine on meede tagamaks, et tarbijani ei jõuaks haigustekitajaga saastunud toit,” selgitas Kalda toona.
VTA polevat oma otsustes kunagi lähtunud isiklikust vastuolust, kiusust või pahatahtlikkusest.
Kalda kinnitas eile, et amet ei ole oma otsustes kunagi lähtunud isiklikust vastuolust, kiusust või pahatahtlikkusest. Kõik otsused on tehtud, et tagada inimeste tervis.
M.V.Wool pöördus mullu hilissügisel tehaste sulgemise ja valmistoodangu hävitamise ettekirjutuse tõttu kohtusse. Esialgse otsusega on tehased taas töös ja ka toodangut pole pidanud hävitama.
M.V.Wooli tehased töötavad jälle, kuid ettevõtte nõukogu esimehe Meelis Vetevoolu sõnul ainult tänu kohtu otsusele. „VTA poolest oleksid need tõenäoliselt senini kinni,” ütles Vetevool. Ta lisas, et neid kontrolliti ka eriolukorra ajal, kuigi amet teatas, et kohapealseid kontrolle piiratakse.
Kalda sõnul on ameti järelevalve riskipõhine ja lähtub sellest, millega ettevõte tegeleb ja millised on olnud nende varasemad probleemid. Kalda kinnitas, et M.V.Wool on listeeriabakterist lahti saamiseks tegutsenud edukalt. Ent see protsess on raske ja ameti ülesanne ongi kontrollida, kas see on õnnestunud. „Jah, ettevõte on teravdatud tähelepanu all,” kinnitas Kalda ja ütles, et mitte kiusu pärast, vaid selleks, et olukord ei korduks. Tema sõnul kaalub amet põhjalikult iga kontrolli vajalikkust ja käib ka teistes ettevõtetes. Võrreldes eelmise aasta nelja esimese kuuga on kontrollimiste arv Kalda sõnul vähenenud 10% ehk mitte väga palju.
Vetevool lisas, et neid kontrolliti ka eriolukorra ajal, kuigi VTA teatas, et kohapealseid kontrolle piiratakse.
Kalda lausus, et ei saa neid vastuseid käimasoleva kohtuasja tõttu kommenteerida. Ta ei välista protsessis mõningaid kompromisse, kuid on kohti, kus nad ei saa taganeda, kui tegemist on toiduohutusega.
Millist kahju on M.V.Wool listeeriaskandaalist saanud, Vetevool ei avalda. Enda jaoks on nad küll arvestusi teinud, aga täpseid kulusid ei ole kohtuasjade jätkumise ajal mõtet kokku rehkendama hakata ega ekspertidele selle eest veel juurde maksta.
Vetevool usub, et pankrotist on neid päästnud varasem ettevaatlikkus ja pangalaenude puudumine. „See on põhjus, miks me pankrotis ei ole,” kinnitas ta.
Kui tehaste sulgemise ajal ähvardas 125 firma töötajat koondamine, siis reaalaselt jäi tööst ilma 40.
„Kui oleks teadnud, et COVID-19 kohe järele tuleb, siis oleks rohkem koondanud,” tõdes ta.
Tuleviku suhtes on Vetevool siiski optimistlik ja usub, et raskustest saadakse üle. Kohtuvaidluses võiks otsus tema sõnutsi tulla sügisel.
Terviseameti kinnitusel ei ole M.V.Wooli tehasest leitud tapjabakteriks ristitud Listeria monocytogenes’e tüvi ST1247 ei eelmisel ega ka sellel aastal põhjustanud ühtegi haigestumist ega surma. Ent palju pahandust on teinud tüvi ST87, mis on põhjustanud eelmisel aastal registreeritud 22 haigusjuhtumist 14, millest kolm lõppesid surmaga. Ka tänavu registreeritud haigusjuht on seotud just selle tüvega. 2018. aastal registreeriti Eestis kokku 28 listerioosi haigusjuhtu, millest alamtüüp on teada 18 juhul. Neist 11-l oli see ST87, surid kaks inimest. M.V. Wooli tehasest leitud tüvi ST1247 tuvastati kahe haigusjuhu põhjustajana, millest üks lõppes surmaga.
Olev Kalda sõnul on VTA küll suurendanud järelevalve proovide mahte, kuid neil ei ole kahjuks õnnestunud ST87 tüvele toiduvastet leida.
VTA palkas märkamatult kommunikatsioonifirma
Veterinaar- ja toiduamet (VTA) palkas eelmise aasta septembris kommunikatsioonibüroo. Peatselt pärast seda hakkasid ilmuma teravad listeerialood. Kas see on pelgalt juhus?
Eelmise aasta 18. detsembril on VTA dokumendiregistris kommunikatsiooniteenuste osutamiseks registreeritud leping Akkadian OÜ-ga. Teenuse tunnihind on 100 eurot. Asja teeb pikantseks fakt, et leping on sõlmitud tagasiulatuvalt. See jõustus juba eelmise aasta 1. septembrist ja kehtis selle aasta veebruari lõpuni. VTA ega Akkadiani konsultandid ei avaldanud eelmisel sügisel, et teevad koostööd. Lepingu allkirjastanud Daniel Vaarik lahkus kommunikatsioonibüroo omanikeringist tänavu jaanuari lõpus.
M.V.Wooli nõukogu esimehe Meelis Vetevoolu sõnutsi tundub Akkadiani palkamine olevat enamat kui juhus. Tellitud meediamonitooring näitab, et just septembris kasvasid listeeriakajastused hüppeliselt.
VTA kinnitusel sõlmiti leping Akkadianiga strateegilise sise- ja väliskommunikatsiooni teenuse osutamiseks töömahtude suurenemise tõttu. Ametil endal on vaid kaks kommunikatsiooniinimest. Kokku maksti lepingu raames Akkadianile 8500 eurot, millele lisandus käibemaks.
VTA selgituse järgi osutas Akkadian neile sise- ja väliskommunikatsiooni nõustamisteenust. Peale selle on amet tellinud firmalt ka lepinguväliseid teenuseid. Näiteks eelmisel aastal ametnikele suunatud lihtsa keele koolituse.
Miks sõlmiti leping nii pika viivitusega tagantjärele? VTA kommunikatsioonispetsialisti Elen Kurvitsa selgitusel on tegemist inimliku eksitusega ja leping jäi õigel ajal registreerimata. „Puuduse ilmnemisel registreeriti ja allkirjastati leping kohe,” kinnitas Kurvits."
"25.07.2016, 23:56",arileht,https://epl.delfi.ee/artikkel/75138213/varska-vee-juht-oleksime-pidanud-juba-varem-soome-turule-minema,Värska Vee juht: oleksime pidanud juba varem Soome turule minema,"Kui küsida poest Värskat, siis võib vabalt saada suvalise veepudeli, sest Eestis on sellest kaubamärgist saanud pudelivee sünonüüm. Värskas on 470 meetri sügavuselt omapärase maitsega mineraalvett villitud juba 43 aastat. Eksport on aga tõsiselt käima saadud alles viimastel aastatel. Enne mindi Hiina turule ja alles siis Soome. Balti riikidesse müüdi juba varemgi. „Soome edu oli meile tõeline üllatus. Tagantjärele tark olles oleks pidanud sinna varem minema. Meie mineraalvesi on seal väga hästi vastu võetud. Olime liialt kinni selles, et Soome on 1000 järve maa ja sealgi on puhas loodus,” ütleb ettevõtte juhatuse esimees ja 36,72% omanik Urmas Jõgeva.
„Eesti pudeldatud mineraal- ja joogivee turul müüme umbes 80% oma kogutoodangust, kasvu ootame peamiselt ekspordist. Kuid ka Eestis on viimastel aastatel pudelivesi teinud pidevalt 5–10% kasvu, erinevalt teistest jookidest,” räägib Jõgeva.
Nõukaajal oli Värska vesi kuum kaup Valgevenes, Pihkva oblastis ja mujalgi laias liidus. Vene turg ei ole enam Värskale oluline, aastas sõidavad sinnapoole üksnes vähesed koormad. Ostjaid oleks kindlasti, aga probleem on mujal. „Ilma ettemaksuta ei soovita ma kellelgi sinna trügida. Just rahaga tekivad seal probleemid,” hoiatab Jõgeva.
Üldiselt õhkub ettevõtte juhist positiivsust. Ta ei soovi millegi üle kurta ja arvab, et kui midagi teha, siis tuleb eelkõige ise peeglisse vaadata. Ka jagatav Euroopa raha on üksnes boonus. Kui seda ei saa, ei tohiks see olla põhjus äri mitte teha. „Meie oleme abiraha saanud ja oleme väga tänulikud. Olemasolevat liini me ilma toetuseta soetada saanud ei oleks. Pank ei oleks finantseerinud. See andis meie firmale kõva arengutõuke. Toetusega äri püsti panna on muidugi teine teema. Kui ilma selleta ei saagi, siis ei ole asi õige,” arvab Jõgeva.
Pudelivee äris on ilm väga oluline. Soojade ilmadega suureneb müük märgatavalt. Niisiis on Jõgeva rahul, et tänavune suvi on olnud eelmisest palju soojem. Võib eeldada, et müügikäive sellest oluliselt paraneb. „Paraku on Eestis tavaline, et üheksa kuud ootad suve ja kolm kuud ootad head ilma. See suvi on olnud aga positiivne,” tunnistab ta.
Värska mineraalveel on olnud algusest peale sama koostis. Kõikumised on minimaalsed. See jääb ka edaspidi nii, kuid uusi tooteid peab siiski turule tooma. Jõgeva sõnul on mineraalvee baasil võimalik teha tervislikke ja suurema lisandväärtusega tooteid. Uudiseid on selles vallas oodata varsti.
1960-ndatel otsustati uurida, mida on Eesti maapõuel pakkuda. Teiste seas näkkas ka Värskas ja 1973. aastal villiti siin esimene pudel mineraalvett Värska Originaal. 1995. aastal puuriti esimene taasiseseisvunud Eesti mineraalvee puurkaev (sügavus 470 m) ja tänavu 130 meetri sügavune kaev juurde. Värska Vee mullune müügitulu oli 7,1 miljonit eurot. Kasum kukkus 684 500 eurolt 
1960-ndatel otsustati uurida, mida on Eesti maapõuel pakkuda. Teiste seas näkkas ka Värskas ja 1973. aastal villiti siin esimene pudel mineraalvett Värska Originaal. 1995. aastal puuriti esimene taasiseseisvunud Eesti mineraalvee puurkaev (sügavus 470 m) ja tänavu 130 meetri sügavune kaev juurde. 
423 224 eurole, mis oli tingitud investeeringutest. Omanikud said 352 500 eurot dividende."
"15.01.2016, 11:52",arileht,https://epl.delfi.ee/artikkel/73436641/riigiprokuratuur-saatis-liviko-veel-uhes-konkurentsikuriteos-suudistatuna-kohtusse,Riigiprokuratuur saatis Liviko veel ühes konkurentsikuriteos süüdistatuna kohtusse,"Kohtu ette astuvad juriidilise isikunaAS Liviko ning Liviko töötajad Kärt-Ragnar Kits ja Ivar Grossev ning ühe alkoholimüügiga tegelenud ettevõtte töötajad Martin Penu ja Riho Maurer.
Riigiprokuratuur paneb Kitsele, Grossevile, Penule, Maurerile ja Livikole süüks konkurentsi kahjustavat hinnaalast koostööd.
""Süüdistuse sisu oleme laiemat valmis kommenteerima pärast kriminaalasjas süüdistatavate kohtu alla andmist,"" ütles riigiprokuratuuri pressiesindaja Ilmar Kahro.
Aktsiaselts Liviko saatis omapoolse selgituse, kus nad märgivad, et on esitatud süüdistus AS Liviko ja kunagiste OÜ Aldar Eesti töötajate vahelises väidetavalt konkurentsi kahjustavas keelatud suhtluses. Liviko kinnitab, et ei ole keelatud kokkuleppeid sõlminud.
„Esitatud süüdistus on aegumise vältimise kaalutlustel eraldatud nn kaubanduskettide konkurentsiasjast ja puudutab ajaliselt taas umbes viie aasta tagust kirjavahetust, seega sisuliselt ei ole tegemist uue asjaga,"" ütles AS Liviko kaitsja Erki Kergandberg.
Praegu ei ole seda süüdistust võimalik detailsemalt kommenteerida, kuid ebaõiglastele süüdistustele Liviko järele ei anna ja jätkab õigluse eest seismist.
Konkurentsiamet on ka varasemalt püüdnud Livikot konkurentsialases rikkumises süüdistada, kuid Liviko on suutnud süüdistused ümber lükata, kuigi Riigikohtu täielikult õigeksmõistva otsuseni tuli läbida pikk õigusemõistmise protsess."
"24.01.2017, 00:05",sport,https://epl.delfi.ee/artikkel/76997904/rein-luige-kolumn-ott-tanak-naitas-monte-carlo-rasketes-oludes-kulma-narvi,REIN LUIGE KOLUMN: Ott Tänak näitas Monte Carlo rasketes oludes külma närvi,"Autoralli MM-võistluste uus ajajärk algas kuidagi tuttavlikult: juba neljandat aastat järjest võitis taas Sébastien Ogier. Ka poodiumi teisel astmel olnud Jari-Matti Latvalale polnud see koht võõras, sest soomlane seisis seal ka kaks aastat tagasi.
Erinevus oli üksnes asjaolus, et mõlema töövahendid olid seekord teist marki, esimesel Ford ja teisel Toyota. Aga meie jaoks oli muidugi palju olulisem kolmas pjedestaalil seisnud rallipaar. Ott Tänak ja Martin Järveoja tegid esimest korda MM-etapil ühes autos istudes tubli töö ning kiirus polnud sugugi laita. Aga Tänaku soorituses tuleks eriti esile tõsta hoopis kainet mõistust ja külma närvi. Ei viinud teda endast välja ei käigukastis viivuks tekkinud tehisintellekt, mis omasoodu käike kippus vahetama, ega ralli lõppfaasis poole kohaga tööle hakanud Ford Fiesta jõuallika streigihoiatus. Kui oli tarvis, sõitis Tänak kindla peale, mis muuseas veel paar aastat tagasi sugugi alati ei õnnestunud.
Hooaja alguses on kolmas koht igati hea tulemus, eriti kuna rivaale langes konkurentsist nagu loogu. Monte Carlo teeoludega oli nagu alati – kõik teavad, et need on keerulised ja libedad, aga ikka tuleb see mõnele üllatusena. Nagu Craig Breen tõdes ühe mäest alla kulgenud lõigu kohta: „Olime kui Jamaica bobikelgu meeskond.”
Eks rohketes eksimustes mängisid oma osa ka uued WRC autod, mis on varasemast võimsamad ja aerodünaamiliselt efektiivsemad. Tänavuse Monte Carlo ralli puhul oodatigi põnevusega, milliseks kujuneb jõudude vahekord uute reeglite järgi ehitatud autodega. Kahjuks tuleb kohe tõdeda, et Monte Carlo ralli ei anna sellest selget pilti, sest see võistlus kujutab endast rohkem loteriid.
Selle pärast, et Ott Tänaku auto streikis, pole mõtet muretseda (vähemalt esialgu), sest nagu uute asjadega ikka, ja eriti säärase tipptehnoloogia puhul, esineb ka autodel pisikesi „lastehaigusi”. Ega Ford Fiesta WRC polnud ainus, millel vigu ilmnes. Töökindlusest märksa rohkem võib kiirematel rallidel hakata autode käitumist mõjutama aerodünaamika, sest uute autode kurvide läbimise kiirus on peale võimsuse ka tänu väga efektiivsele aerodünaamikale suurenenud. Seetõttu avaldab iga väiksemagi jupi auto küljest kadumine (nagu väikeste kõksude tõttu ikka juhtub) auto käitumisele palju suuremat mõju kui eelmise põlvkonna WRC autode puhul. Monte Carlos oli nii kiiruskatsetel kui ka võistlusel keskmine kiirus siiski väike: võitjal kõigest 89 km/h. Näiteks Soome rallil oli see mullu 126,6 km/h, nii et tänavu on see siis ilmselt veel suurem."
"19.04.2016, 00:10",arileht,https://epl.delfi.ee/artikkel/74267995/kokkuleppe-porumine-pani-nafta-hinna-kukkuma,Kokkuleppe põrumine pani nafta hinna kukkuma,"Loodeti, et naftatootjad kogunevad Katari pealinna Dohasse ja lepivad kokku: naftatoodangu jaanuarikuist rekordtaset ei ületata. See jäi helesiniseks unistuseks, sest Iraan ei suvatsenud kohtumisel isegi osaleda.
Jaanuarist naudib Iraan asjaolu, et neile kehtestatud rahvusvahelised sanktsioonid on tühistatud. Iraan välistas võimaluse, et nad on nõus rääkima toodangu piiramisest enne toodangu tõstmist sanktsioonide eelse aja tasemele."
"04.09.2020, 09:30",kultuur,https://epl.delfi.ee/artikkel/90939157/kultuuribiit-luuletaja-berit-kaschani-playlist,KULTUURIBIIT | Luuletaja Berit Kaschani playlist,"Laupäeval kell 20.00 Tammsaare aias algaval luulepiknikul esineb lisaks Kaschanile Tõnu Õnnepalu, bambusflöödil Krista Citra Joonas ning kitarril Jaak Johanson. Loe lähemalt festivali kohta siit.
Berit põhjendab oma muusikavalikut nii: ""Kirjandusfestivalile mõeldes muusika otsimine oli päris lõbus ülesanne. Sai väikse uurimustöö jagu materjali läbi töötatud ja harjumuspärastest helimaastikest kohati päris kaugele seigeldud. Lõpuks otsustasin, et jään kohalike artistide ja loojate juurde – nagu ka Kirjandustänava festival. Ja see siin pole TOP 10, see on lihtsalt üks võimalik kümme"".
Ellen Niit, Vaiko Eplik “Suur maalritöö”.Aitab alati, kui on tarvis maailma värskema pilguga vaadata.
Liisi Ojamaa ja HU “Linnasuve laul”Sest me peaksime rohkem rääkima (ja laulma) punkluuletaja Liisi Ojamaa loomingust.
Maria Minerva “Hingede öö”Tänu sellele loomingulisele kohtumisele on Karl Ristikivi romaani tsiteerinud ka muusikaportaal Pitchfork.
Rein Rannap; Joel De Luna, Mati Kõrts, Jassi Zahharov ja Mait Trink “Opera on Fire”Sest et hea poeet on üldjuhul ka prohvet.
Leelo Tungal ja Anne Veski “Elu on kink”Kes muu sobiks seda Leelo Tungla kompromissitu elujaatuse sõnumit paremini edastama kui mitte Anne Veski isiklikult. Ei mingit “live-laugh-love” pitsivahtu, vaid midagi Põhjala hingelaadile märksa sobivamat, eksole. Imestan, et see lugu laulupeo repertuaari pole veel jõudnud.
Sander Mölder “Lõõri lõõri”Üks Soome tuttav hiljuti ütles, et talle avaldab väga muljet see, kui osavalt ja mänguliselt eestlased oma rahvaluulet ja -muusikat elus hoiavad. Noogutasin mõistvalt.
Aleksander Puškin ja Andrus Elbing “Vang”Elbing on päris kindlasti üks tänapäeva Eesti veenvamaid poeete. Ja Puškin, no tema on ka muidugi jätkuvalt veenev.
Uku Masing ja Siiri Sisask “Võta mustade metsade kukilt”Minu tunnetusaparaadi jaoks täiuslik sõna ja heli harmoonia. Terve see album.
Sven Grünberg “Klaabu kosmoses”“Naksitrallide” tunnusmuusika on ka hea. Aga.
Pärt Uusberg, rahvaluule “Õhtu ilu”Lemmik-pisarakiskuja.
Loe kirjandusfestivalil püsti pandava kirjandusliku pihitooli kohta siit."
"29.05.2016, 23:55",kultuur,https://epl.delfi.ee/artikkel/74666221/em-rock-n-roll-em-ist-ammutatud-elujoud,Rock’n’roll’ist ammutatud elujõud,"„I’m on a highway to hell!” kõlab kile hääl võimsalt. Tnn-tnn, nõksuvad jalad. „Highway to hell!” üritan täiest kõrist kaasa laulda, samal ajal nõksult hüpetele üle minnes. Käed püsti, tahan ma umbes 50 000-pealise inimmassi seas endagi hääle kuuldavaks teha. Kuigi lootus selleks on nullilähedane."
"20.06.2019, 00:05",arileht,https://epl.delfi.ee/artikkel/86577939/hostel-voi-korterelamu-mustamae-uusarendus-voib-kasutusloast-ilma-jaada,Hostel või korterelamu? Mustamäe uusarendus võib kasutusloast ilma jääda,"„Kui linnaruumis hakatakse hostelit tükkhaaval müüma, siis see kuuldus liigub kiiresti,” lausus Mustamäe linnaosa vanem Lauri Laats. Jutt käib Laki 24 asuvast Laava Apartmentsi arendusest, mis ehitusloa järgi on hostel, kuid praegu müüakse seal aktiivselt kortereid. Seetõttu on Mustamäe linnaosa valitsus teinud linnaplaneerimise ametile ettepaneku hoonele kasutusluba mitte anda.
Laatsi sõnul see hoone elumajana piirkonda ei sobi, sest üldplaneering näeb seda ette äri- ja tootmismaana. Kõige suurem probleem tekib aga parkimisega, sest majas on 121 korterit, kuid ainult 99 parkimiskohta. Uutel elumajadel peab olema iga korteri kohta vähemalt üks parkimiskoht. Hostelile see nõue ei kehti.
Maja arendaja on Scandium Kinnisvara, mis on spetsialiseerunud väikekorterite ja üürimajade loomisele. Ettevõtte kolme omaniku hulgas on ka näiteks investor ja „Rikkaks saamise õpiku” autor Jaak Roosaare. Firma teenis 2017. aastal 105 000 eurot kasumit.
Scandium Kinnisvara arendusjuhi sõnul on nad teinud korduvalt linnaosavalitsusele ettepanekuid teemat ühiselt laua taga arutada, kuid seni pole õnnestunud kohtumist kokku leppida. „Kui oleme kohtunud, siis usun, et asjad lahenevad ja pigem teeme linnaga koostööd, mitte ei asu erineval pool rindejoont,” lausus Aron.
Laats kinnitas, et arendaja on seni olnud koostööaldis, kuid linnaosavalitsus soovib enne kohtumist kõik juriidilised nüansid selgeks teha.
Laki arendus on linnaosavalitsuse muutnud tuleviku suhtes valvsamaks. „Oleme siit ja sealt kuulnud, et osa arendajaid soovib hakata hosteleid püsti panema. Eks hakkame kõiki neid asju valvsama pilguga menetlema. Vaatame arendaja tausta ja kas tal on üldse olnud varasemalt midagi pistmist hostelite väljaehitamise ja opereerimisega. Ehk me kindlasti oleme palju valvsamad,” lisas ta.
Laki 24 kinnistu"
"18.09.2017, 22:00",arileht,https://epl.delfi.ee/artikkel/79504928/riigifirmad-muutuvad-palgakusimuses-tasapisi-avatumaks,Riigifirmad muutuvad palgaküsimuses tasapisi avatumaks,"Ärileht küsis kõigi 31 Eesti riigi osalusega äriettevõtte käest infot juhatuse töötasude kohta. Mõni aasta tagasi julgesid ainult pooled oma tööandjate ehk avalikkusega jagada infot juhatuse liikmete töötasude kohta, kuid nüüd vastas päringule enamik riigifirmasid.
Oluliseks teeb küsimuse muu hulgas see, et valitsusel on plaanis mitu firmat lähiajal kas osaliselt või täielikult börsile viia, millega kaasneb vältimatult läbipaistvuse suurenemine. Näiteks peavad suuremad firmad hakkama igas kvartalis esitama selgitustega vahearuandeid. Võrdluseks: Soome riigi osalusega börsiettevõte Fortum avalikustab oma kodulehel isikustatud juhatuse ja nõukogu liikmete tasusid ülimalt detailselt ning see on Soomes pigem reegel kui erand.
Riigifirmade suurus ja strateegiline olulisus riigile varieeruvad väga laial skaalal. Juhatuse liikmete tasud on seda arvestades küllaltki kammitsetud, küündides harvadel juhtudel üle 10 000 euro. Mõistetavalt on kõige paremini tasustatud Eesti Energia juhtkond eesotsas 13 654-eurost palka teeniva Hando Sutteriga.
Võib arvata, et ka Eesti Raudtee juht Erik Laidvee on samas suurusjärgus palgaga tippjuht. On teada, et veebruaris lahkunud eelmine juht Sulev Loo teenis 9000 eurot kuus. Loo puhul räägiti palju sellest, kuidas ta pidi riigisektorisse tulles leppima suure palgalangusega.
Neli aastat tagasi teenis Laidvee oma viimasel töökohal Transiidikeskuse juhina 31 000 eurot kuus. Kui palju ta mullu 11 miljoniga kahjumis olnud riigifirma tüürimise eest küsib, Laidvee aga ei ütle. Ilmselt on siin oma osa firma püsival suurel kahjumil, mille valguses võib suur tasu – kuigi teenimatult – tunduda ebaõiglane.
Hoopis omalaadne firma on Transpordi Varahaldus, mis tegeleb Nordicale lennukite rentimisega – neil ei olegi juhatuse esimeest. „Esimees peab olema siis, kui juhatuses on üle kahe liikme. Me oleme natuke erinev ettevõte, meil pole ühtegi töötajat, varad on välja renditud, igapäevast juhtimist ei toimu,” kommenteeris juhatuse liige Ergo Blumfeldt. Firma tegi möödunud ja ühtlasi oma esimesel majandusaastal hea tulemuse: teeniti kolm miljonit eurot kasumit, mis tuli suuresti dollaris hoitavate remondireservide tugevnemisest euro suhtes.
Kuigi paljud riigifirmad Ärilehele vastasid, esitasid mõned siiski väheütleva koondarvu, millest ei selgu, milline on juhatuse esimehe ja lihtliikmete palga erinevus. Samuti ei eristata nõukogude ja juhatuste tasusid ning mõnel puhul on hulka arvatud ka eri valdkondade juhid. Seepärast ei saa konkreetset juhi töötasu esile tuua riigifirmades Eesti Raudtee, A.L.A.R.A., Omniva, Levira, Metrosert ja Ökosil.
Näiteks radioaktiivsete jäätmetega tegeleva omapärase nimega riigifirma A.L.A.R.A. AS (As Low As Reasonably Achievable) juht Joel Valge ohkas palgaküsimust kuuldes sügavalt. „Tulin alles puhkuselt… Kui mu palgaasju urgitseda tahate, siis meil on aruandes tegelikult kõik info olemas. Kuna juhatus on üheliikmeline, siis kogu see info käibki minu kohta,” sõnas ta. See aga pole päris korrektne – kuigi nõukogu liikmed teenivad juhist märgatavalt vähem, annavad nad siiski üldarvu oma panuse.
Veebruaris tuli kokku nn Raasukese komitee ehk riigifirmade nõukogude nimetamiskomitee, kelle ülesanne on muu hulgas anda soovitusi riigifirma nõukogu liikmete palga kohta. Komisjoni esimees Erkki Raasuke ütles augustis Ärilehele, et Põhjamaade praktikale tuginedes on tema meelest on mõistlik, kui riigifirma juhatuse liige saab nõukogu lihtliikmest umbes kümme korda rohkem raha ehk nõukogu liikme palk on 10% tegevjuhi omast ja nõukogu esimehe tasu jääb suurusjärku 20% äriühingu juhatuse esimehe põhitasust. Seda arvestades ootas või ootab nõukogude liikmeid ees palgatõus.
Seepärast vaatas Ärileht riigifirmasid, kus on juba jõutud nõukogu liikmete palka tõsta ja on teada ka juhatuse liikmete täpsed palgad. Kokku on neid ettevõtteid 11. Kohe torkab silma, et üldiselt pole reegel mitte 20% vs. 10%, vaid pigem 15% vs. 7,5%. Ainult Eesti Lotos, RKAS-is ja Hoolekandeteenused AS-is on juhatuse liikme palk umbes viis korda suurem kui nõukogu esimehe oma ja kümme korda suurem kui nõukogu tavaliikme oma – nagu Raasukese eesmärk. Seega näib, et ruumi nõukogude liikmete palgatõusuks justkui on.
2014. aasta aprillis hakkas kehtima uus korruptsioonivastane seadus, millest võeti välja nõukogu ja juhatuse liikmete palga avalikustamise nõue. Nimelt leiti riigikogu põhiseaduskomisjonis, et sissetulekute täielik avalikustamine oleks põhiseadusega vastuolus ja korruptsiooniennetuse vahendina liiga abstraktne – seda oli märkinud ka õiguskantsler. Uue korra järgi võib ainult vastutav minister vajaduse korral sundida palku avaldama, kui see teenib korruptsiooni ennetamise huve.
Paljud ettevõtted, sealhulgas Eesti Energia ja RKAS, jätkasid siiski avalikustamist. Toona kommenteeris ka tänavu palgad lahkesti avalikustanud Saarte Liinide juht Villu Vatsfeld Äripäevale, et avalikku raha kasutav firma peab palgad avaldama. Samal ajal mõistis ta enda sõnul, miks avalikustamisest loobuti – avaldatud info tendentsliku kajastamise tõttu meedias. Toonane peaminister, reformierakondlane Taavi Rõivas aga teatas, et avalikustamine on ainumõeldav.
Aasta hiljem ütles sama toona veel Tallinna Lennujaama nõukogus olnud riigihalduse minister, reformierakondlane Arto Aas. 2015. aasta augustis lahvatanud korruptsiooniskandaali arvestades on aga põnev lugeda Tallinna Sadama toonase juhi Ain Kaljuranna Äripäevale öeldut: avalikustama küll peab, kuid see võib tekitada „valesid tõlgendusi”.
Palgateemal paistab üldise avatuse kõrval negatiivselt silma kaks riigiettevõtet. Eesti Raudtee ei vaevunud kuidagi põhjendama, miks juhtide palka ei avaldata. „Me ei ole kohustatud juhatuse liikmete tasude suurust ajakirjanikule avaldama, mistõttu me seda ka ei tee,” teatas juhatuse esimees Erik Laidvee. Ja kõik.
Hoopis veidralt käitus aga Levira, kes on varem keeldunud ka nõukogu liikmete palku avaldamast. Üle kuu aja tagasi saadetud päringule ei laekunud pikalt vastust. Meeldetuletuse peale väitis kommunikatsioonijuht Kristi Kurell, et tema meelest „selline lugu” juba ilmus, viidates aga Ärilehe augustikuisele ülevaatele nõukogu liikmete palkadest.
Järgmiseks teatas Kurell, et juhatus olevat täies koosseisus välismaal. „Meil algab tänasest rahvusvaheline telekommunikatsioonimess ja oleme kõik kuni teisipäevani seetõttu Eestist ära,” sõnas ta. Kogu suhtlus ettevõtte juhtkonnaga käivat ainult Kurelli kaudu. „Meil ei helistata niimoodi otse inimestele,” väitis ta. Ajakirjaniku märkuse peale, et tal pole otsest kohustust tingimata kommunikatsioonijuhi vahendusel suhelda, läks Kurell aga endast välja. „Kas te praegu ähvardate või mis toimub praegu?” küsis ta.
Samuti ei tohtivat artiklis väita, nagu keelduks Levira palku avaldamast. „Meie arvates see lugu juba ilmus. Et seal nõukogude liikmete tasudest räägitakse, seda infot me sealt välja ei toonud, niimoodi me ei süvenenud. Ma ei tea seda numbrit, ärge pange mulle sõnu suhu,” läks vestlus edasi. ""AS Levira juhatuse palgad ei kuulu avalikustamisele, kuna konkureerime oma teenustega vabaturul,"" teatas ta lõpuks.
Niisiis jäävadki Levira juhtide palgad vähemalt esialgu saladuseks."
"11.04.2020, 09:02",arvamus,https://epl.delfi.ee/artikkel/89521885/poliitkolumnist-viktoria-ladonskaja-kubits-mailis-reps-vaarkohtles-parlamentarismi-ja-opetajaid,POLIITKOLUMNIST | Viktoria Ladõnskaja-Kubits: Mailis Reps väärkohtles parlamentarismi ja õpetajaid,"Kui parlamendi kultuurikomisjon andis ühehääleselt (koalitsiooni ja opositsiooni harvaesinev ühtsus) ministrile eitava vastuse, siis kas minister, kes on täitevvõimu esindaja ja parlamentaarse mudeli järgi annab aru just parlamendile, peab sellega leppima? Eriolukord ja selle neljas nädal näitas, et ei lepi, vaid jätkab poliitilisi kange valides komisjonist üle sõitmist.
2019. aasta suve alguses tuli haridus- ja teadusministeerium (HTM) ministri initsiatiivil välja ettepanekuga, mis meedias ristiti „Ministeerium algatas põhikooli lõpueksamite kaotamise“ ideeks.
Suve lõpuks sai selgeks, et aineühendused on idee vastu. Veelgi enam tunnevad, et neid pole kaasatud. Sügisel maadlesid eriarvamuste esindajad kultuurikomisjoni kaudu teineteisega. Probleemiks oli mitte ainult sisu, vaid ka kaasatus, segased jõustumise tähtajad, eelnõu kommunikatsiooni totaalne läbikukkumine ja veidrad ettepanekud teha seadus pooleks ja võtta ta ikkagi vastu teise teema varjus.
On märkimisväärne kultuurikomisjoni protokoll 18. novembrist 2019, kui komisjonis läks tuliseks vaidluseks. Ning protokollid, mis on oma žanri poolest kuivad, näitavad ikkagi, et olukord komisjonis oli kriitiline. Mäletan täpselt, et tookord öeldi ministrile, et ta ei tohi survestada parlamenti. Isegi siis, kui talle ei meeldi, et parlament on teisel arvamusel. Tsiteerin protokolli: ministrile rõhutati, et ""on olemas õigusloome korrektne praktika ja seda tuleks järgida“. Seaduse menetlemine oli peatatud.
2020. aasta kevade alguses kehtestati eriolukord. Loogiline, et eriolukorra ajal tõusis teemaks ka eksamite edasilükkamine. Aga ministeeriumipoolses ettepanekus lihtsalt oli unustatud sõna „eriolukord“, ning eksamite edaspidist saatust mitte ainult eriolukorra ajal, vaid üldiselt antud ettepaneku järgi, pidi otsustama valitsus (algses variandis soovis minister neid volitusi puhtalt endale, isegi mitte valitsusele). Ehk siis eriolukorra ajal tekkis võimalus läbi viia aasta tagasi ministri poolt välja käidud idee.
Mõnikord on poliitilised vaidlused õigustatud, vahel aga on poliitiline tahe tuimalt suunatud sellele, et üle rullida ja kehtestada endale meelepärast seisukohta. Aga loodame ikka, et ministeerium lihtsalt unustas sõna „eriolukord“. Seda saab ju parandada.
Eelmisel nädalavahetusel juhtisid kultuurikomisjoni liikmed ja ka aineühendused tähelepanu asjaolule: muudatused peavad kehtima ainult eriolukorra ajal ja kindlaks määratud perioodil vahetult eriolukorra järel eriolukorra tagajärgede likvideerimiseks. Minister justkui nõustus. Ja tegi ettepaneku: eriolukorrast tingitud õppekorralduse muudatuse tõttu kehtestada põhikooli ja gümnaasiumi 2019/2020 ja 2020/21 õppeaasta lõpetamise tingimused, sealhulgas sooritatavad eksamid, valitsuse määrusega. Ehk siis suurendatakse ministri volitusi eksamite osas mitte ainult sel aastal, vaid ka järgmisel aastal ja seda algse põhjendusega „me ei tea, kui kaua eriolukord kestab“.
Aineühendused, kelle liikmed on juba piisavalt näinud ebameeldivaid üllatusi eksamite teemas, tõdesid kohe, et kaks aastat ei ole põhjendatud. Nagu pärmitainas hakkas kasvama haridustöötajate ühispöördumise toetajate hulk. Pöördumises ei nõustutud kahe aasta tingimusega. Esmaspäeval tutvustas minister Reps oma mõtteid kultuurikomisjonile, ning teisipäeval otsustas kultuurikomisjon pärast põhjalikku analüüsi konsensuslikult „ühe aasta“ muudatust. Just sellisena saatis kultuurikomisjon muudatusettepaneku õiguskomisjonile, kus käib terve eriolukorra pakett-seaduste läbivaatamine. Tundus, et asi otsustatud. Parlamentaarses riigis andis kõrgeim valdkondlik instants oma arvamuse. Aga ei…
Selle nädala teisipäeva hommikul arutati koalitsiooninõukogus (kuhu ei kuulu ükski kultuurikomisjoni liige) eriolukorra paketiga seotud keerulisi küsimusi ja muuhulgas suutis minister Reps veenda ära koalitsiooni eestseisuse, et nad peavad tegema eraldi muudatusettepaneku. Ja nii saabus kolmapäevaks õiguskomisjoni virtuaalsele lauale konsensuslik kultuurikomisjoni poolne ettepanek sisuga anda valitsusele volitused lõpueksamite kehtestamiseks „üheks aastaks“ ja koalitsiooninõukogu poolne ettepanek „kaheks aastaks“. Õiguskomisjonis on juba teised inimesed ja nii on võimalik saada pisut teine hääletamistulemus. Kuidas seda nimetada? Mina nimetan seda eksimuseks parlamentaarse riigi vastu. Siit ka peaaegu 1000 allkirja haridustöötajatelt. Siit ka umbusk ministri suhtes.
Sel ajal, kui ma neid ridu kirjutan, istub õiguskomisjon endiselt koos ja hääletab muudatusettepanekuid. Mis tulemusega nad lõpetavad ametlikult võib selguda alles esmaspäeval. Ning järgmisel teisipäeval jõuavad antud teema ettepanek ja teine, mittetoetatud ettepanek riigikogu suurde saali, kus häälte enamusega võib viia sisse vastava muudatuse. Otsus ei ole veel tehtud, kuid Delfi vahendusel saime juba teada, et minister on otsustanud „põhikooli lõpueksameid tänavu ei tehta“.
Kõike neid sisulisi asju on muidugi oluline käsitleda ja vaja teada. Aga isegi olulisem on küsimus parlamentaarsest riigikorrast ja ministrite poolt olukorda oma huvides kasutamisest/mitte kasutamisest. Ja nüüd läheb keeruliseks. Tegelikult on ju parlamendi loogika selles, et töö on jaotatud erinevate komisjonide vahel. Ju me siis lepime kokku, et vastavas komisjonis töötavad just need rahva mandaadiga volitatud inimesed, keda erakondade poolt arvestati antud valdkonna (poliitilisteks) ekspertideks. Ja kui see komisjon otsustab mitu korda järjest ühte ja sama küsimust ühtmoodi, siis minister peab sellega leppima. Antud juhul veelgi enam – ühehääleselt otsustab. Minister aga näitab, et ei arvesta parlamendikomisjoni otsusega, vaid täitevvõimu esindajana proovib komisjoni üle mängida.
Viimasel ajal on kultuurikomisjoni inimesed sõltumata sellest, kas nad on opositsioonis või koalitsioonis suhelnud väga tihedalt – ühehääleline otsus ütleb ka ühte ja teist. Ja siin, ausalt öeldes, peaksin siiralt tänama opositsiooni, sest nemad arvestavad sellega, et praegu on eriolulord – destabiliseerimine riigile head ei tee. Kuid mitmed neist tunnistavad: oleks tavaolukord, siis vääriks ministri säärane käitumine umbusalduse avaldamist. Kultuurikomisjoni liikmena tunnistan, et mitte ilmaasjata.
Võta ennast kokku, Mailis Reps. Eriolukord on eriolukord. Ja muudatused peavad puudutama ainult eriolukorra asju. Ning põhjustada lõhestumist haridusvaldkonna inimeste hulgas eriolukorra ajal on vastutustundetu."
"26.03.2021, 15:07",arvamus,https://epl.delfi.ee/artikkel/92959333/paeva-teema-tanel-kiik-vanurite-vaktsineerimine-on-viibinud-kuid-sellel-on-kindel-pohjus,"PÄEVA TEEMA | Tanel Kiik: vanurite vaktsineerimine on viibinud, kuid sellel on kindel põhjus","COVID-19 riskirühma kuuluvad kõik üle 70-aastased inimesed, aga ka nooremad inimesed, kellel on teatud haigused või seisundid, mille tõttu on neil eriti kõrge risk põdeda viirust raskelt. Vaktsineerimisel on olnud meie prioriteet ennekõike riskirühma kuuluvate inimeste kaitsmine.
Hõlmatus maakonniti erinev
Riiki jõudvad vaktsiinikogused on olnud piiratud, mistõttu oleme saanud perearstidele võimaldada vaktsiine järk-järgult. See tähendab nädalate lõikes ja maakondade kaupa liikudes. Nii on ühel nädalal saanud vaktsiini tellida osade maakondade perearstid ja järgmisel nädalal järgmiste maakondade perearstid. Seetõttu on ka hõlmatus erinevates maakondades kasvanud järk-järgult, mitte korraga ja ühtlaselt.
Üle 70-aastaste vanuserühma hõlmamisega kiiremat edasiliikumist piiras vahepeal kehtinud soovitus kasutada AstraZeneca vaktsiini alla 70-aastaste inimeste vaktsineerimiseks.Algselt polnud piisavalt andmeid konkreetse vaktsiini tõhususe kohta vanemaealiste hulgas.
See soovitus avas omakorda kiirema vaktsineerimise võimaluse paljudele eesliinitöötajatele ja noorematele riskirühma kuuluvatele patsientidele. Eksperdid on praeguseks uutele andmetele tuginedes soovitusi uuendanud ja peavad õigeks kasutada AstraZeneca vaktsiini lähinädalatel ennekõike üle 60-aastaste inimeste vaktsineerimiseks. See annab edaspidi võimaluse vanemaealiste inimeste vaktsineerimisega kiiremini edasi liikuda.
Aprilli lõpuks kõik 70+ vaktsineeritud
Juba praegu on Eestis kõige kõrgem hõlmatus just üle 80-aastaste vanuserühmas, kellest on vaktsineeritud üle 40 protsendi. Mõnes maakonnas, nt Saaremaal ja Hiiumaal isegi ligi 70 protsenti.Kiirelt kasvab hõlmatus ka 70-80-aastaste hulgas, kellest on praeguseks vaktsineeritud ligi kolmandik.
Meie eesmärk on pakkuda aprillikuu lõpuks vaktsineerimise võimalust kõigile üle 70-aastastele inimestele. Vaktsineerimisega hõlmatust jälgitakse tähelepanelikult nii vanusegruppide kui piirkondade lõikes. Just seetõttu olemegi teinud ka n-ö eriprojektidena suuremaid vaktsineerimisi nädalavahetuseti, et aidata järele neid piirkondi, kus hõlmatus on madalam ja nakkusolukord keerulisem.
Möödunud nädalavahetusel vaktsineeriti Maardus, Loksal ja Lasnamäel, eeloleval nädalavahetusel vaktsineerime Narvas, Narva-Jõesuus ja Sillamäel.
Tänases ""Päeva teemas"" uurime, miks on vaktsineerimise tempolt Euroopa esimese kolme riigi seas oleva Eesti vanainimeste vaktsineeritus võrreldes Põhja-Euroopa naabritega rohkem kui kaks korda mahajäänum. Mis on selle põhjus? (Vaata lisaks eilset saadet ""Teine kallas"")."
"12.01.2016, 13:54",arileht,https://epl.delfi.ee/artikkel/73404751/riigiraudtee-kaubaveomaht-kahanes-aastaga-enam-kui-neljandiku,Riigiraudtee kaubaveomaht kahanes aastaga enam kui neljandiku,"EVR Cargo juhatuse esimehe kohusetäitja Paul Lukka sõnul iseloomustab eelmist aastat tervikuna ulatuslik veomahtude langus pea kõigis kaubagruppides, teatas EVR Cargo.
“Enim mõjutas kaubavahetust majanduslik olukord ida pool, kuid madalast elektrihinnast tingituna on kohaliku elektritoodangu vähenemise tõttu ka põlevkivivedu siseturul langenud” sõnas Lukka.
Käesolevaks aastaks prognoosib EVR Cargo veomahtude jätkuvat vähenemist viie protsendi ulatuses. “Naftasaaduste vedu jätkab vähenemist tulenevalt regiooni ning Eesti-sisese konkurentsi tihenemise tõttu” lisas Lukka.
Suurematest investeeringutest on EVR Cargol tänavu kavas alustada kogu veduripargi kaasajastamise aluseks oleva manöövervedurite moderniseerimisega, vagunipargi järk-järgulise uuendamisega ning vagunite kapitaalremondiga. Käesoleva aasta kevadel valmib Tapal ka uus vagunite pesu- ja värvitsehh.
Mullu oli suurima veosekäibega kaubagrupiks väetised, mille veomaht 3,72 miljonit tonni suurenes aastaga 11,2 protsenti.
“Loode-Venemaal asuvatele väetisetootjatele on Eesti transpordikoridor atraktiivne nii pakutava teenuse kvaliteedi, veokorralduse kui ka terminalide töö osas, seega ootame väetiste osas mõõduka kasvutrendi jätkumist ka alanud aastal,” märkis Lukka.
Väetistele järgnesid mineraalsed vedelad kütused 3,71 miljoni tonniga, mille veomaht kahanes aastaga 42 protsenti. Põlevkivi veomaht vähenes 37 protsenti 1,68 miljoni tonnini, keemiakaupade vedu kahanes 15 protsenti 1,05 miljoni tonnini ning puistekaupade vedu vähenes 47 protsenti 376 tuhande tonnini.
Konteinerkaupade aastaseks veomahuks kujunes 44 812 standardset kaubakonteineriühikut (TEU), kahanedes aastaga 40 protsenti. “Mullune konteinervedude maht peegeldas majandussuhteid Venemaa ja ülejäänud maailma vahel, ka alanud aastal tuleb konteinervedude prognooside osas olla ettevaatlik seoses Venemaa impordi vähenemise ning suurenenud konkurentsiga Venemaa enda sadamatega,” lisas Lukka.
Kaubavahetus Venemaaga vähenes mullu 18 protsenti 6,7 miljoni tonnini, Valgevenega kasvas kaubavahetus 54 protsenti 942 tuhande tonnini. Leedu suunal lähetatud või vastu võetud kaupade kogumaht suurenes 69 protsenti 690 tuhande tonnini, Läti veomahud vähenesid 63 protsenti 487 tuhande tonnini ning Kasahstani suunal vähenesid veomahud 88 protsenti 205 tuhande tonnini.
Transiitvedude maht kahanes aastaga 25 protsenti 7,21 miljoni tonnini, moodustades 62 protsenti kogu veomahust."
"30.11.2015, 07:48",valismaa,https://www.delfi.ee/artikkel/73074939/video-euroopa-liit-ja-turgi-solmisid-kokkuleppe-rande-piiramise-kohta,VIDEO: Euroopa Liit ja Türgi sõlmisid kokkuleppe rände piiramise kohta,"Euroopa Liidu juhid kohtusid pühapäeval Brüsselis Türgi peaministri Ahmet Davutoğluga, et sõlmida lõplikult kokkulepe, mida diplomaadid on viimase kuu jooksul ette valmistanud, vahendab Reuters.
Kokkuleppe võtmetähtsusega element on kolm miljardit eurot Euroopa Liidu abi 2,2 miljonile süürlasele, kes praegu viibivad Türgis. Selle raha eesmärk on parandada põgenike elustandardeid, et rohkem neist jääks paigale, mitte ei püüaks Kreeka saarte kaudu Euroopasse jõuda.
Tegemist on kompromissiga Euroopa Liidu ja Türgi vahel. Euroopa Liit pakkus kolme miljardit kahe aasta jooksul, kuid Türgi tahtis seda summat igal aastal. Nüüd makstakse raha osade kaupa, vastavalt tingimuste täitmisele, mistõttu on lõplik summa ebaselge.
Lepiti ka kokku Türgi Euroopa Liiduga ühinemise läbirääkimiste taaselustamises, kuigi vähesed ootavad Türgi liitumist lähiajal.
Paljud türklased võivad aasta jooksul hakata nautima viisavaba reisimist Schengeni viisaruumi, kui Türgi täidab tingimused tugevdada piirikontrolli ja astuda muid samme, et vähendada inimeste lahkumist Euroopasse."
"17.09.2019, 13:28",arvamus,https://epl.delfi.ee/artikkel/87458171/kristiina-dreimann-konteinereid-voiks-valja-panna-ju-palju-aga-kes-tagab-et-neisse-pakendid-ka-pannakse,"Kristiina Dreimann: konteinereid võiks välja panna ju palju. Aga kes tagab, et neisse pakendid ka pannakse?","Kodumajapidamiste jäätmekäitluse korraldamise õigus ja kohustus on kehtiva seaduse alusel kohalikul omavalitsusel. Omavalitsuse jäätmehoolduseeskiri on dokument, millega sätestatakse peamised põhimõtted, süsteemi osapoolte rollid ja vastutus. Parima jäätmekäitlusteenuse osutaja leidmiseks korraldab omavalitsus hanke.
Omavalitsusel kui hanke korraldajal on võimalus hanke tingimustega reguleerida seda, millist teenust oma elanikele ostetakse, millised on kogutavad jäätmeliigid, milline peab olema kogutavate jäätmete käitlemine ning millised on parima pakkuja valikul hindamiskriteeriumid. Kui riigi peamiseks fookuseks ja eesmärgiks on ressursside raiskamise vähendamine ja olmejäätmete ringlussevõtu suurendamine, siis kohaliku omavalitsuse juhtorganite jaoks on seni olnud fookuses jäätmekäitlusteenuse hind. Hanke võidab see, kes pakub kõige odavama hinna.
Ressursid lähevad raisku
Kõige odavama hinna eest on aga jäätmekäitlejatel võimalik pakkuda jäätmekäitlushierarhia kõige madalama taseme käitluslahendusi -ladestamine või põletamine. Suurem osa inimestest on ilmselt odava lahendusega rahul, kuid ressursid lähevad raisku ja materjalina ringlussevõtt ei edene.
Edumeelsemates omavalitsustes on hangitud ka vanapaberi ja biojäätmete tekkekohal kogumist. Tavaliselt on neile teenustele hanke tulemusena saadud suisa olematu hind. Sellega on täidetud eeldus, et kui on olemas majanduslik motivatsioon ja mugavus, siis majapidamised sordivad hoolega eelnimetatud jäätmeliike segaolmejäätmetest välja ja ringlussevõtt ongi tõusuteel. Kuid reaalsus on paraku teine. Puuduvad kolmas ja neljas oluline komponent - järelevalve ja teavitus. Majapidamised ei tea kõikidest võimalustest ning tihti ei soovigi jäätmeid sorteerida.
On ka näiteid, kus jäätmekäitleja teeb omavalitsuse esindajale ettepaneku biojäätmete kastid elanikele kättesaadavaks teha, siis seda ei lubata, kuna ei taheta teha ebapopulaarseid otsuseid ja kaotada valijate hääli.
Tühja konteineri küsimus
Isegi kui juhtub, et olmejäätmete konteineri kõrvale on imeväel ilmunud lisaks ka biojäätmete konteiner, siis on see enamasti tühi. Kui olmejäätmete konteinerite tühjendamine maksab majapidamisele paar eurot kuus, siis ei motiveeri biojäätmete eraldi kogumisega saavutatav hinnavõit mitte kedagi seda lisaliigutust tegema. Puudulik järelevalve vähendab motivatsiooni veelgi.
Lisaks tekib kodumajapidamises suures hulgas pakendijäätmeid. Seaduse kohaselt tuleb need eraldi koguda ja tasuta pakendikogumise süsteemi üle anda. Ka seal on puudujääke. Kõrvaltvaatajate arvates on peamine viga selles, et pakendikonteinerid ei ole piisavalt lähedal ja süsteemi kasutamine on tülikas. Lahendust nähakse vaid selles, et pakendikonteinerid on iga maja hoovis.
Aga kes tagab, et väljapandud konteineritesse pakendijäätmeid ka pannakse? Me võime eeldada, et kui konteiner on mugavas läheduses, siis seda kasutatakse ja pakendijäätmeid soovitakse rohkem üle anda. Aga kogemused biojäätmete kastidega näitavad, et mugavus ja tasuta teenus ei ole piisavad motivaatorid. Pandipakendite üleandmise kohti on kordades vähem, pakend tuleb üle anda ükshaaval, aga keegi ei nurise kuna on tagatud majanduslik motivatsioon isegi, kui tagasi saadav raha on sama, millest poes toodet ostes loobuma pidi.
Ei juleta areneda
Ma usun, et sellest on kõik aru saanud, et tänane süsteem vajab restarti ja ei piisa vaid üksikute süsteemiosaliste kohustuste tõstmisest. Nn jäätmereformi on Eestis kõik asjaosalised oodanud juba pikalt. Ootamine tähendab seotud ettevõtetele aga seisakut: sektor ei saa areneda, sest puudub selge õiguslik raamistik, mis paneks paika riigi suunad ja prioriteedid ressursside käitlemisel.
Jäätmekäitlussektorile on ette heidetud, et kasutusele pole võetud edukaid ringlussevõtu tehnoloogiaid. Riigipoolne pidev soov olukorda „reguleerida"" on aga tekitanud ebakindluse ja teadmatuse, kuhu ja millises mahus areneda (investeerida). Edukaid ringlussevõtu lahendusi ei teki niikaua, kuni lõppkäitluse kulud jäävad väikseks ning mahud piiramatuks. Selleks, et ressursse väärindavasse tehasesse investeerida ja seda töös hoida, on vaja ka sisendit. Täna on see ainuisikuliselt omavalitsuse otsustada, kas ja millises mahus toimub jäätmete tekkekohal liigitamine ja mis nendest jäätmetest edasi saab. Investeeringu otsuseid ei tehta olukorras, kus puudub kindlus sisendi olemasolu kohta ja puudulik turg väljundile.
Peab tekkima turg
Siit tekibki teine oluline komponent ringlussevõtu edenemisel: teisesele toormele peab tekkima turg. Kuna äraspidises maailmas on loodusest võetava ressursi hind oluliselt odavam kui ümbertöötlemisest saadav, siis turu tekitamiseks on vajalik riigi sekkumine läbi seadusandluse. Näiteks „rohelised"" riigihanked, teisese toorme kohustuslik kasutamine toodetes või muud säärased regulatsioonid.
Alati on olemas uus võimalus teha paremaid ja targemaid otsuseid - ootame uutelt omavalitsus- ja valitsusjuhtidelt visionäärlikke ja tulevikku vaatavaid otsuseid. Selged eesmärgid, rollid, vastutajad ja läbipaistev tulemuslikkuse jälgimise süsteem on need märksõnad, mis meid edasi aitavad. Rohkem koostööd ja teineteisemõistmist!"
"11.04.2019, 00:05",kultuur,https://epl.delfi.ee/artikkel/85874031/juri-reinvere-pole-palju-rahvaid-kellele-oleks-muusikal-olnud-nii-kandev-poliitiline-moju,"Jüri Reinvere: pole palju rahvaid, kellele oleks muusikal olnud nii kandev poliitiline mõju","Helilooja Jüri Reinvere valdab seitset keelt (eesti, inglise, soome, saksa, rootsi, poola, vene) ja kirjutab neist neljas (eesti, soome, saksa, inglise). Ta on elanud mitmes riigis. Loomingus sulatab ta omakorda kokku Euroopa eri kultuuritraditsioonide helikeeled. Reedel kõlab Estonia kontserdisaalis Eesti riikliku sümfooniaorkestri esituses ja dirigent Mihkel Kütsoni juhatusel Reinvere teose „Enne kui Leviaatan ärkab. Sümfoonilised märkmed” esiettekanne.
Kaks päeva varem, kolmapäeva varahommikuse vestluse ajal on Reinvere jõudnud magada vaid mõne tunni. Praegusest kodulinnast Frankfurdist jõudis ta Tallinnasse kell kaks öösel. Ent napp uneaeg ei paista kuskilt välja. Peagi algab ERSO proov. Estonia kontserdisaaliga, kus muusikud tasapisi kohti sisse võtavad, seovad Reinveret paljud mälestused. „Laulsin kooli ajal RAM-i poistekooris ja sattusin siia ka muusikakeskkooli õpilasena. Suure osa Eestis üles kasvamise ajast veetsin just siin. Iga nurk ja ruum on mulle tuttav.”
Nimetust sümfoonia ei ole ta oma teose puhul kasutanud teadlikult. „Väldin seda, kui argumendid on liiga pehmed. Helsingis Sibeliuse akadeemias õpiti sümfonismi kuni molekunideni välja. Ma ei soovinud oma teoses nende küsimuste üle nii rangelt arutleda,” ütleb Reinvere. Niisiis, sümfoonilised märkmed.
Üldiselt jäetakse heliloojale suures osas vabad käed, antakse vaid umbkaudne maht. Eri kestvusžanrid tähistavad heliloojate jaoks teatud maagilisi piire, mis lähevad räigelt öeldes 13-14 minuti ja 23–25 minuti kandis. Helilooja mõõdab aega väga täpselt, sest see on tema põhiline töövahend. Filmitegijatega on meil selles osas ühisem keel kui näiteks teatriinimestega, kelle jaoks aeg on oluliselt manipuleeritavam nähtus. Heliloojate jaoks ei käi muutused nii ruttu. Viimasel ajal valminud ja eesootavate teoste võrdluses on see mastaabilt kuskil keskel. Ühtlasi on see minu jaoks esimene puhas Eesti tellimus.
See tuleneb otseselt minu taustast: minus on ühendatud erinevad Euroopa orkestritraditsioonid. Seda, kuidas minna ühest kultuurikontekstist teise, õppisin oma õpetajalt ja mentorilt Käbi Lareteilt, kes suutis sujuvalt ühest keeleruumist teise üle minna, aga jääda ise ikkagi samaks. Ma usun, et see peegeldub selgelt ka minu muusikas.
Vägagi. Leviaatan on ju ka riigiteaduslik-esseistlik mõiste. Minu teosel on väga oluline seos Thomas Hobbesi riiki ja riigistruktuuri käsitleva samanimelise keskse teosega. Minu teos räägib rahu, idülli seisundist, mida poliitiline, stiihiline jõud hakkab katastroofiks murdma. See rahu võib iga hetk kaotada ühele tundmatule, meeletule jõule.
Ei ole, aga ma usun, et muutuste märke on näha kõikjal lääne ühiskonna inimeste ümber, samuti suurt hirmu. Isiklikult arvan, et muutused on ühiskonnas olulised jõud. Inimkond on alati muutuses olnud ja seda tarduma panna ei ole võimalik. Küsimus on, kuidas neid muutusi juhitakse ja kas inimene saab aru, mis on millelegi järgnenud, kasvõi tööstusrevolutsiooni puhul. Praegune digimeedia ja pikk rahuajajärgne ühiskondlik muutus on aga midagi, mida me ei tunne, ja sellepärast ongi inimestel hirm.
See ei ole ära võtnud mu elurõõmu, aga minulgi on mure paljude asjade pärast. Poliitiline tasand, millele mõelda, on palju laiem kui Euroopa Liitu, Venemaasse või ÜRO liikmesriikidesse puutuv. Läänemaailma riigid on murdumisfaasis. Üks poliitiline põlvkond on areenilt lahkunud või lahkumas. Angela Merkel on justkui selle viimane esindaja. Uus põlvkond tuleb peale, neil on teised vahendid ja kogemused, hoopis teistsugune poliitiline retoorika ning arusaam, kuidas asju ühiskonnas tegema peaks. Seetõttu on palju impulsiivset ja äkilistele vastuoludele rajanevat tegevust, mis ilmselt põhjustab turbulentsi paljudeks aastateks.
Eesti käib praegu läbi sellist aega, mis oli Soomes, Taanis, Austrias umbes seitsme aasta eest. Kui vaadata Soome praeguste valimiste (toimuvad pühapäeval – toim) prognoose, siis meenutavad need rohkem aastat 1994 kui 2019…
Rõõmustangi praegu, et pärast umbes kümneaastast ajavahemikku, kus kõik mu teosed olid seotud teksti või lavaga, kuulub „Enne kui Leviaatan ärkab” teoste hulka, mis on puhas muusika. Eri heliloojad on lahendanud poliitilisuse küsimuse erinevalt. On neid, kes on poliitikaelus kaasa löönud, on neid, kes on maailmas toimuvaga kursis ja seda omal moel mõjutavad. Kuulun just nende, mitte aktiivpoliitikas kaasa rääkijate hulka. Poliitikas peavadki olema mitmesugused jõud. Ei saa olla vaid teostajad, peavad olema ka vaatlejad. Merkel ütles ükskord ühes intervjuus, et tema on tegevpoliitik, tal on vaja lahendusi ja ta ei saa olla lihtsalt esseist, kes toob probleemid nähtavale, aga ei mõtle, mida nendega edasi teha. Minu töö ei puuduta meetmete pakkumist, vaid inimestele asjade nähtavaks toomist.
Ja olen ka muusikapreemiate laureaat, ärge seda unustage! (Naerab.) Minus on mitu poolust. Olen Eestisse juurdunud, aga samal ajal on minus ka midagi kosmopoliitset. Eri maades elamine ja seal toimuva kogemine, see, mida on toonud minu sõbrad ja perekonnad, ongi moodustanud minu kui terviku. Samuti on muusikaga. Maailma vaatlemine, literaarne pool ja puhas abstraktne muusika moodustavad minus ühe terviku.
Pigem on asi selles, et paljude libretodega on meil vähemalt saja-aastane vahemaa ja tollased alltekstid pole meile kättesaadavad. Me ei tea, milliseid publiku tundenärve pidi mõnes konkreetses regioonis puudutama, aga libretistid teadsid. Sama oli näiteks Shakespeare’iga. Tema kirjutas muistsetest kuningatest, aga Londoni publiku jaoks oli väga selge, millistele ajastu probleemidele või naljadele tegelikult viidati.
Olen rääkinud eelkõige globaalsest tasandist. Aga Eesti on keskkond, kus muusika poliitilisusel on olnud viimase 150 aasta jooksul – see ongi Eesti haritlaskonna ajalugu – väga oluline roll. See on harukordne. Maailmas pole palju rahvaid, kelle identiteedi kujunemisele oleks muusikal olnud nii kandev poliitiline mõju. Kui, siis sakslastel, aga Venemaal on see puudutanud vaid eliiti. Muusika, ennekõike laulmine, on nagu iirlastelgi olnud eestlaste võimalus avaldada oma arvamust olukorras, kus pole võimalik seda verbaalselt teha. Seda nii nõukogude ajal, kadakasakslaste ajal, enne esimest maailmasõda kui ka 1930-ndate Eesti vabariigi lämbuval kultuurimaastikul.
See mõjutab, milliseid kultuuripoliitilisi valikuid me peaksime tegema. Kui me ise hävitame muusikakultuuri, siis me tegelikult murrame oma küllaltki väikese rahva aluse ja midagi asemele võtta pole niisama lihtne. Just meie laulutraditsioon on viinud edasi ka eesti heliloojaid, kunstnikke ja poliitikuid. Usun, et need küsimused on inimesele, kes tuleb ERSO-t kuulama, palju olulisemad kui see, kuidas me paigutume globaalsesse konteksti.
Kindlasti. Muide, ma ei ole veel jõudnud filmi vaadata. Laglega seob meid aga pikk ajalugu, tunnen teda ajast, kui kasvasin Helju Taugi õpilasena. Tema ja Lagle Parek olid väga head sõbrad. Lagle oli dissident, kes istus ka vanglas, Taugi kõige suuremaks karistuseks jäi minu teada vallandamine. Lagle juures olles olen ma alati tagasi oma maailmavaateliste aluste juures. See on: armastada oma riiki, aga olla selle kohta kriitiline. Ja olla valmis selle eest võitlema, kui vaja."
"20.07.2017, 00:05",sport,https://epl.delfi.ee/artikkel/78921494/veidemani-paranemine-venib-kurbas-ja-raadik-treenivad-koos-koondisega,"Veidemani paranemine venib, Kurbas ja Raadik treenivad koos koondisega","Eesti koondise treenerid lootsid, et eelmisel suvel meeskonna liider olnud Veideman liitub koondise treeningutega täie hooga selle nädala alguses. Paraku seda ei juhtunud ja eile käis ta uuesti arsti juures, kus püüti taastumist kiirendada süsti abiga.
„Veidemani liitumine selgub ikkagi alles töö käigus. Arvestasime, et ta on juba trennis, kuid selgus, et ta ikkagi ei saa veel korralikult visata,” nentis koondise abitreener Alar Varrak. Koondise arst Taivo Väärsi täpsustas, et sportlane tunneb ühes punktis kerget valu just kolmese viskamisel ja avaldas lootust, et süstist on abi.
Mäletatavasti käis Veideman randmelõikusel mai lõpus. Esialgu eeldati, et paranemine võtab aega mõne nädala, kuid randme liikuvuse taastumine võttis aega rohkem ja valu ei kippunud kaduma. Seepärast pole ta koos kaaslastega pallitrenni teinud.
Samas muudab Veidemani MM-valikturniiri eelringi mängudeks koondisse mahtumise tõenäolisemaks see, et füüsiliselt on ta heas vormis ja valu kadudes saaks ta kohe koos teistega rassida. Kuid talle pole midagi niisama garanteeritud.
„Päris nii see siiski ei käi, et mees tuleb kaks päeva enne mängu trenni ja on kohe valmis mängima. Ta peab ikkagi jõudma mängulisse vormi,” märkis Varrak. Määravaks saab aeg. Tuleval nädalal ootavad koondist kontrollmängud Rootsiga, valiksari algab 5. augustil.
Kui Veideman võib meeskonna jaoks olulisse rolli tõusta ka nii-öelda pooliku vormiga, siis teisipäeval juba täie jõuga treeninud Tanel Kurbase ja Toomas Raadiku võimalused on kasinamad. Mõlemad on paranenud jalavigastustest.
„Janari Jõesaar ja Erik Keedus on Kurbase positsioonil hästi tegutsenud. Üks asi on jõuda 12 mehe hulka, teine asi aga mängus osalejate rotatsiooni,” arutles Varrak. „Sama olukord on Raadikul – pikkade osakonnas on meil seis isegi üle ootuste hea.”"
"26.11.2020, 00:05",valismaa,https://epl.delfi.ee/artikkel/91777033/tabel-eurooplastele-hakatakse-andma-kolme-eri-koroonavaktsiini,TABEL | Eurooplastele hakatakse andma kolme eri koroonavaktsiini,"Euroopa Komisjon kiitis eile heaks leppe ravimitootjaga Moderna, kellelt soetatakse esialgu 80 miljonit doosi COVID-19 vaktsiini. Vajaduse korral võib tellimust kahekordistada. Samasugused lepped on sõlmitud AstraZenecaga (kuni 400 miljonit doosi) ja Pfizer/BioNTechiga (kuni 300 miljonit doosi). See peaks eurooplastele tagama kokku ligi 860 miljonit vaktsiinidoosi, millest piisaks ilmselt kõigile soovijatele. Prantsusmaa ja Saksamaa valitsus on juba väljendanud lootust, et vaktsineerimist saab alustada enne selle aasta lõppu. Missugused on kolme vaktsiini käitlemistingimused ja hind?"
"23.03.2015, 03:33",arileht,https://epl.delfi.ee/artikkel/71070411/euroopa-komisjoni-asepresident-me-maksame-energia-eest-liiga-palju,Euroopa Komisjoni asepresident: me maksame energia eest liiga palju,"
Energialiidu eesmärk on tuua Euroopa Liidu tarbijateni odavam, säästlikum ja turvalisem energia. Projekt on väga ambitsioonikas. Kui ülemkogul antakse energialiidule heakskiit, on meil plaani rakendamiseks „roheline tuli” ja väga tugev mandaat, et ka liikmesriigid seda toetavad. (Mõni tund pärast intervjuud kinnitasid komisjoni president Jean-Claude Juncker ja ülemkogu president Donald Tusk toetust energia­liidule – toim.)

Võtame kasvõi Belgia. Arenenud riikide tipus, aga ikka silmitsi elektrikatkestustega.
Eesti puhul ja gaasist rääkides on komisjoni prioriteet Baltic­connectori ehitamine, sest see suurendab regiooni varustuskindlust. Euroopa ühendamise rahastu (CEF) on kiitnud heaks ka 5,4 miljoni euro suuruse toetuse uuringute jätkamiseks. Elektri puhul kahanes Eesti sõltuvus Venemaast juba Estlink2 valmimisega. Aga Eesti ja Läti vahelised ühenduste pudelikaelad takistavad ühtse Balti turu teket.
Meil oli hiljuti kolme Balti riigiga kohtumine, kus väga selgelt väljendasime, et Vene võrgust desünkroniseerimine on prioriteet meile kõigile. See on aga tehniliselt ja rahaliselt keeruline olukord, kus Balti riigid peavad Venemaaga koostööd tegema, et leida lahendus näiteks Kaliningradi linnale, mis asub samas võrgus. Kuid ma usun, et koos töötades näeme peagi esimesi edusamme.
(Šefčovič hakkab naerma. Sekkub ärevile läinud pressiesindaja: „Oi, ma võin seda selgitada! See oli puhtalt kujundaja viga ja tema töö ülevaataja hooletus, see ei olnud kuidagi tahtlik.” Šefčovič jätkab naerdes.) Jah, mina sain sellest teada, kui teie kolleegid veale tähelepanu juhtisid! See polnud kindlasti mingi poliitilise tagamõttega tehtud tahtlik viga!
Ei, lõpptulemus peab olema ikkagi energia odavnemine, aga palju sõltub muidugi sellest, kui kiiresti me ühendusi luua suudame. Mida rohkem lõhume riikidevahelise ühenduse füüsilisi ja administratiivseid piire ning suudame integreerida, seda soodsamaks energia läheb. Võtame kasvõi Belgia. See on arenenud maade tipus, aga talviti seisab silmitsi elektrikatkestuste ohuga, sest Belgial pole oma naabritega piisavalt ühendusi.
Peavad olema riikidevahelised lepingud, mis tagaksid, et Euroopa Komisjon saab algusest peale läbirääkimistest osa võtta. (Hiljuti Putiniga väga soodsa gaasitarnete lepingu sõlminud Ungari peaminister Viktor Orbán on komisjoni sekkumise vastu häälekalt sõna võtnud, väites, et see vähendab riikide suveräänsust – toim.) 

Ilmsiks on tulnud ka näiteid, kus gaasiostu lepingud pole Euroopa Liidu seadustega kooskõlas. Selleks tuleb meil koostada standardsed määrused, mis kehtiksid igale liikmesriigile ja hoiaksid tulevikus ära arusaamatusi. 

Mis puutub erafirmade lepingute sõlmimisse, siis meie ettepanek on, et ka seda infot jagataks komisjoniga. Ärisaladused ja konfidentsiaalne informatsioon oleks loomulikult kaitstud. Samal ajal saaks komisjon ülevaate hinnatasemetest ja neid ka tulevikus liikmesriikides ühtlustada.
Jah, ja mis on selle tulemus? Riik sõltub järjest rohkem Gazpromist ja peab selle võrra kõrgemat hinda maksma. Seepärast näemegi, et läbipaistvus on võtmetegur – saame öelda, et näed, meile pakutakse üht hinda, aga teame, et meie partneritele pakuti hoopis midagi muud.
Selleks ongi meil vaja teisi ühendusi peale Venemaa, et saada gaasi näiteks Kaspia merest, Norrast, Alžeeriast jm.
Me peame mõlema poole arendamisega võrdselt tegelema.
Energiaturvalisust peab käsitlema nagu iga teist julgeoleku vormi. Kindlasti vajame liikmes­riikide rahalist toetust, aga saame kasutada ka Euroopa fonde jms. Paljud ühendused hakkavad olema ka majanduslikult tasuvad, sest need lihtsustavad energiafirmade äritegemist ja suurendavad potentsiaalselt turgu.

Jah, see on liikmesriikide mugavustsoonist välja toomine ja mõttemaailma muutmine, aga nad toetavad seda eesmärki. Me maksame energia eest liiga palju, aga sellele vastavat julgeolekutaset ei ole. Meie energiaturg on killustunud, tarbijad kurdavad, tööstused kurdavad ja just sellepärast peame tegema täieliku kannapöörde. Sellest on ka kõik liikmesriigid aru saanud. Olen võtnud isiklikuks eesmärgiks pidada iga riigiga eraldi dialooge, miks just sellele konkreetsele riigile on ühenduste loomine kasulik.
Ma muretsen eelkõige sellepärast, et Euroopa visiooni juurutamine võtab riikides liiga kaua aega. Et liikmesriikide riigisisesed põhimõtted on nii jäigalt paigas, et kaaluvad üle Euroopa Komisjoni ettepanekud.
Kaja Kallas
Energialiidu plaan on vajalik, sest Euroopa Liidul pole praegu toimivat ühtset energiaturgu. Iga liikmesriik vaatab energiajulgeolekut ja varustuskindlust eelkõige kitsalt oma riigi seisukohast, ühtset Euroopa vaadet aga pole. See toob kaasa mittetoimiva turu ja seeläbi ka kõrgemad hinnad tarbijatele.
Plaani nõrgad kohad puudutavad eelkõige seda, kuidas panna liikmesriike plaani järgi käituma – see puudutab nii energialepingute läbipaistvust kui ka kooskõlastamist, et parandada Euroopa Liidu positsiooni läbirääkimistes kolmandate riikidega. 
"
"06.05.2017, 00:05",uudised,https://epl.delfi.ee/artikkel/78120928/kingitus-eestile-randrahnu-ruutkoodid,Kingitus Eestile: rändrahnu-ruutkoodid,"Üks Eesti Vabariigi 100. sünnipäeva kingitus tuleb Loo keskkooli õpetajalt Kersti Lepikult. Ta teeb kõikide Harjumaa rändrahnude kohta QR-koodid, mis sisaldavad koordinaate, pilte ja videoid.
Esimest korda läheb Lepik rändrahnu juurde pea alati üksi. See pole lihtne, teinekord on hirmgi. Aga üksi, sest „keegi ei kannata minuga seal tund aega kivi juures olla”. Ta võtab kivi jaoks aega: uurib igast kandist, pildistab, teeb vahel videotki ja möllab koordinaatidega – positsioneerib ise ega jää lootma võõrastele koordinaatidele. Kui võimalik, ronib kivile.
Rändrahnude idee sündis Delfi Rahva Hääle videot vaadates. Rändrahnust sai staar, mis ületas uudisekünnise. Ja rahvas naeris: on see nuttev siil? Tööriistakast? Mida kuradit? Delfi videos käidi ringi kotiga, millel oli seesama stiliseeritud rändrahn.
„Umbes et: on ju kole? Aga ei ole! Rändrahnud on midagi, mis teevad meid eriliseks. Naaberriikides pole pea ühtki,” imestab Lepik.
Lepik vaatas videot ja tundis: see pole õige, et rändrahn on kõigest ebamäärane logo kotil.
Ta hakkas neid läbi käima. Umbes 30-nda Harjumaa rändrahnu juures tekkis pildi-video ja QR-koodi idee. Algas ambitsioonikas ettevõtmine leida üles kõik Harjumaa rändrahnud. Ta luges kirjandust ja otsis Google’i abiga: nii leidis ta Kose suure Kuradisadula. Kuid kõik rahnude koordinaadid pole õiged – ta on avastanud ka vigu.
Kivikolakaprojekt on suur töö. Lepik on käinud läbi 44 rändrahnu. Kokku on neid Harjumaal 52. Veel ootavad suured kivid Naissaarel, Aegnal, Pranglil – aga saartele saab Lepik minna parema ilmaga. Ehk mais-juunis? Peale selle on üks Muugal, kuid sinna on vaja luba, sest rahn asub kinnisel sadamaterritooriumil.
Suured kivid on olnud Lepikule olulised lapsepõlvest saati. Kui Kristi oli väike, tegi ta pühapäeviti endale võileivad ja punasesõstramorsi kaasa ning matkas koos sõbrannadega rändrahnude juurde. Koos roniti hiigelkivide otsa ja räägiti juttu – kuni oli aeg koju minna. „Kodulähedane piirkond – midagi karta polnud,” tõdeb Lepik.
Rändrahnud olid omad. Ta on toonud tihti tuttavaid-sõpru Jõelähtme valla rändrahnude juurde.
2014. aastal esitas EAS avaliku üleskutse: pakkuge ideid, kuidas Eestit Rootsi turistidele turundada. Lepik kirjutas: meil on rändrahnud, lähiriikidel pole kellelgi sellist hulka kive!
Vahel tekitab rännak rändrahnu juurde hirmu. Veebruari lõpus Kuusalu valda kivi juurde rännates kartis ta karusid: kas nad on juba ärganud? Kuid enamasti on matk tore.
„Teengi seda positiivse emotsiooni pärast,” ütleb Lepik.
Tema üks võimsamaid kogemusi on olnud Laulumäe kiviga. See asub Jõelähtme vallas ja on nii suur, et sellele mahuks ära terve laulukoor.
„Läksin kivi teisele, varjatumale poole. See vaatepilt oli võimas,” kirjeldab Lepik.
Ta peab end kogu naha ja kõrvadega harjumaalaseks. Seal on alati olnud ta kodu ja ka rändrahnuprojekt jääb harjumaiseks ega kasva üle-eestiliseks.
„Sellest võiks saada voldik. Paberkujul,” mõtiskleb Lepik.
Rändrahnud
Rändrahnud on meie planeedi arenguloo ühe tähtsa sündmuse – jääaja kui aastatuhandeid tagasi kogu põhjapoolkera haaranud võimsa jahenemislaine tunnistajad. Kliima jahenemisel ei suutnud Skandinaavia mägialadel kuhjunud lumemassid enam suveti üles sulada, üksteisele ladestunud lumekihid tihenesid suure rõhu all jääks ja muutusid hiiglaslikuks liustikuks. Mööda mäenõlvu allapoole liikudes ja lauskmaale jõudes üksikud liustikukeeled ühinesid mitme kilomeetri paksuseks ühtseks jäämassiks. See poolplastse olekuga jäämass hakkas põhja poolt avaldatava surve tõttu pikkamisi lõunapoolsete alade suunas liikuma, tõenäolise kiirusega umbes kümmekond kilomeetrit aastas. Nähtust nimetamegi tänapäeval mandrijäätumiseks. Hiiglaslik jäämass purustas oma teel kõik ettejäänu, kündis üles pudedamaid maapinnalõike ja kangutas lahti ka tugeva kaljupinnase kiviplokke. Kõik selle haaras jää enesesse, segas omavahel ja kandis kaugemale lõuna poole. Kliima soojenedes ja jää sulades jäi kaasatoodud kivimisegu mandrijääst maha ning moodustas omapärase sorteerimata pinnasetüübi – moreeni (rahvakeeles „rähk”). Moreeni tihenemisel, eriti aga peenemate osiste hilisemal väljakandumisel, prepareerusidki sellest suuremad kivid, millest kogukamaid, läbimõõduga üle meetri, nimetame rändrahnudeks
Enn Pirrus „Eestimaa suured kivid. Suurte rändrahnude lugu”"
"23.07.2018, 00:05",sport,https://epl.delfi.ee/artikkel/83118127/kas-kirt-on-eok-palka-vaart,Kas Kirt on EOK palka väärt?,"Magnus Kirt on tegija. Aega läks, aga mehe teele saadetud oda hakkas lõpuks lendama, ja meeldivalt kaugele. Kolm Eesti rekordi parandust ja aasta pole veel läbi... Kusjuures mäng käib ihaldatud 90 meetri joone läheduses, puudu on vaid 25 sentimeetrit ehk pöia jagu.
Kirt on eelkõige stabiilne – tema tänavused kuus paremat võiduviset: 89.75, 88.73, 88.45, 86.70, 85.42 ja 84.69. Seitsmel järjestikusel rahvusvahelisel võistlusel, kaasaarvatud Teemantliiga etapil, on Kirt saanud esikoha.
Paraku ei maksa eelnev jutt sentigi, kui Kirt jääb Euroopa meistrivõistlustel Berliinis medalita. Siis jääb ta Eesti olümpiakomitee silmis keskpäraseks tegijaks ja peab leppima C-kategooria toetusega 600 eurot kuus. Hea küll, Kirt saab tõhusa summa ROK-i solidaarsusfondist, ent see on reegliteväline abiraha, samas tänu sellegi eest.
Teoorias peaks A ja B kategooria toetusi maksma sportlastele, kellel on potentsiaali võita olümpiamängudel medal või äärmisel juhul jõuda esikümnesse. Kui Kirt jääb näiteks EM-il tulemusega 88.25 neljandaks (mis pole võimatu, sest vana maailma odavisketipus on tihe rebimine), siis reeglite järgi ta palgasaajate nimekirja ei pääse. Juhtub aga Eesti maratonijooksja à la Pavel Loskutov saama hõbeda, on ta hoobilt EOK palgal. Nüüd küsimus: kummal on suurem võimalus kerkida olümpial poodiumile?
Kogu probleem peitub selles, et keegi (ilmselt jumal, sest inimesed seda muuta ei saa) on teinud reegli, mille järgi maksab EM-il vaid medal. Ent kui Kirt autasust ilma jääb, siis kas tal pole enam lootust kerkida olümpial poodiumile või esikümnesse?
Äkki ei peaks alati vaatama Exeli tabelit vaid kasutama talupojamõistust?"
"17.02.2020, 00:05",uudised,https://epl.delfi.ee/artikkel/88949675/el-i-uus-eelarvepakett-seoks-eesti-lisaraha-saamise-kliimaeesmargiga,EL-i uus eelarvepakett seoks Eesti lisaraha saamise kliimaeesmärgiga,"Euroopa Ülemkogu eesistuja Charles Michel on kutsunud EL-i 27 liikmesriigi juhid eeloleva nädala lõpuks Brüsselisse, et teha esimene põhjalikum katse leppida kokku järgmise seitsme aasta ühises eelarveraamistikus.
Enne seda saatis Michel kõigisse pealinnadesse enda koostatud kompromissettepaneku nii 2021.–2027. aasta eelarveraamistiku kogusuuruse kui ka põhiliste kuluridade kohta. Nädalavahetusel lekkis dokument Euroopa meediasse ning kiiresti käivitus arutelu, keda see soosib ja keda mitte.
Viimane eelarvekava suurendab EL-i plaanitavate kulutuste mahtu õige natuke võrreldes sellega, mida pakkus mullu Soome (vt graafik). Eesti Päevalehe arusaamist mööda tähendab see Eestile muu hulgas järgmist.
1. Ühtekuuluvuspoliitikas (EL-i investeeringute ja toetuste peamine allikas Eesti jaoks, nn tõukefondid) võidaksime kehvema ehk möödunudaastase Soome kavaga võrreldes seitsme aasta peale umbes 100 miljonit eurot. Üldmahus jääks neid EL-i vahendeid praeguse eelarvega võrreldes umbes 24% vähemaks.
2. Põllumajanduspoliitikas säilitab Micheli kava Eestile otsetoetuste märgatava kasvu – u 26%. See tuleneb Eesti põllumeestele makstavate ja Euroopa keskmiste otsetoetuste vahe vähendamise kavast, mille järgi peaksid siinsed otsetoetused olema 2027. aastaks 76% EL-i keskmisest. Ülemkogu eesistuja kava teeb veel kavala lükke ja lubab igal riigil 20% otsetoetuste ja maaelutoetuste raha omavahel ringi paigutada. Teoreetiliselt saaks valitsus otsetoetusi maaelutoetuste arvel veelgi tõsta. Siis oleks Eestil natuke raskem kurta, et vahe jääb ikka veel liiga suureks. Ent põllumeestel tasub tähele panna: Micheli ettepaneku järgi peaks 40% põllumajandustoetusi olema seotud kliimaeesmärkideni jõudmisega.
Muu hulgas oleks toetust loota Ida-Virumaal, et fossiilkütuse ehk põlevkiviõli tootmiselt teistsugusele majandusele üle minna.
4. Peaaegu ainsa konkreetse projektina mainitakse värskes eelarvekavas jälle Rail Balticut. Sellega seotud summasid pole muudetud, kuid tähelepanuväärne on, et projekti teostamise oluliseks aspektiks nimetatakse nüüd kliimamuutuste vastast võitlust, sest projekt aitab otseselt CO2 heitkogust vähendada.
Tulemus, millega Eesti EL-i eelarvekõnelustelt välja tuleb, oleneb peaminister Jüri Ratasest, sest suurtes summades lepivad kokku riigijuhid.
Ratas ütles eile Eesti Päevalehele, et valitsusel on eelarvekõnelustel neli prioriteeti. „Esiteks ühtekuuluvuspoliitika vahendid, nende tagasirääkimine,” viitas peaminister tõsiasjale, et Eesti nagu mitu muudki riiki ei taha leppida vahendite suure vähenemisega.
Micheli kava järgi oleks Eesti omafinantseeringu määr järgmisel seitsmel aastal 45%, millega Ratas ei nõustu.
Peale selle on peaministri sõnutsi Eesti endiselt huvitatud põllumeeste otsetoetuste ühtlustamisest Euroopa keskmise tasemeni ja Rail Balticu piisava rahastuse tagamisest. „Kõigest hoolimata jääb Eesti EL-i eelarvest selgelt saajariigiks ega muutu maksjaks,” rõhutas Ratas suurt pilti.
EL-i eelarve läheb kuumaks
*Teisipäeval on valitsuse erakorraline istung, kus arutatakse Charles Micheli ettepanekut ja kinnitatakse seisukohad, millest peaminister Jüri Ratas eelolevatel kõnelustel lähtub.
*Neljapäeva õhtutundidel algab Brüsselis EL-i juhtide erakorraline kohtumine, kus arutatakse 2021.–2027. aasta eelarveraamistikku. Kuuldavasti soovib ülemkogu eesistuja Charles Michel kokkulepet väga saavutada ja on valmis riigijuhte selle huvides isegi pühapäevani kinni hoidma. Kokkuleppe tõenäosust peetakse siiski väikeseks.
*Tähelepanu äratab tõsiasi, et samal ajal kui peaminister Ratas sõidab Brüsselisse eelarvet arutama, tuleb Tallinna Saksamaa majandus- ja energiaminister Peter Altmaier, keda peetakse üheks liidukantsler Angela Merkeli lähemaks nõuandjaks. Ta arutab rahandusminister Martin Helmega EL-i eelarveraamistikku. Kas Berliin peab Brüsseli kohtumise ajal Tallinnas separaatkõnelusi?"
"11.04.2016, 11:20",valismaa,https://www.delfi.ee/artikkel/74199009/jaroslaw-kaczynski-suudistab-oma-kaksikvennast-presidendi-lennuki-allakukkumises-donald-tuski-valitsust,Jarosław Kaczyński süüdistab oma kaksikvennast presidendi lennuki allakukkumises Donald Tuski valitsust,"Venemaal juhtunud lennuõnnetus, milles hukkusid veel presidendi naine, keskpanga juht ja mitmed sõjaväe juhid, on viinud teravate poliitiliste lõhedeni Poolas, kuigi alguses ühendas juhtunu rahva leinas, vahendab Reuters.
Jarosław Kaczyński, kes on ise endine peaminister, süüdistas Tuski ning ütles, et süü ja karistus tuleb ära jagada, enne kui võidakse andestust pakkuda.
„Taheti tappa meie mälu, sest seda kardeti. Sest keegi oli tragöödia eest vastutav, vähemalt moraalses mõttes, sõltumata sellest, mis olid selle põhjused,“ ütles Kaczyński katastroofi kuuendat aastapäeva märkinud kõnes. „Eelmine valitsus oli selle eest vastutav. Mitte pr Kopaczi valitsus loomulikult, vaid Donald Tuski valitsus.“
Tusk oli Poola peaminister, kui lennuõnnetus juhtus, ning talle järgnes tema kaitsealune Ewa Kopacz.
Valitsuse korraldatud juurdluse tulemusena süüdistati piloodi viga. Kaczyński erakonna juhitud oktoobris võimule tulnud valitsus on väitnud, et allakukkumise võis põhjustada lennuki pardal olnud pomm.
Kaczyński on juba pikka aega Tuski süüdistanud kaudses vastutuses selle lennuõnnetuse eest, mis oli Kaczyński hinnangul vähemalt osaliselt valitsuse hooletuse tagajärg.
Poola president Andrzej Duda pöördus poolakate poole sõnumiga, et nad teineteisele andestaksid ja poliitilised erimeelsused unustaksid, kuid Kaczyński vastus oli jäik.
„Andestamine on vajalik, aga andestamine pärast süü tunnistamist ja korraliku karistuse määramist. See on see, mida me vajame,“ ütles Kaczyński."
"23.12.2020, 16:34",arvamus,https://epl.delfi.ee/artikkel/92073587/lugeja-kiri-mida-utles-jeesus-homoseksuaalsuse-kohta,LUGEJA KIRI | Mida ütles Jeesus homoseksuaalsuse kohta?,"Mida ütles Jeesus homoseksuaalsuse kohta? Endine meediajuht Mart Kadastik küsis provokatiivselt sellise küsimuse, soovides näidata, et Jeesus selle teemaga ei tegelenud.
Ta ei ole ainuke, kes püüab sarnast trikki kasutades väita, justkui Jeesusel pole homoseksuaalsusega probleemi. Tegemist on võhiklikkusega ja see näitab, et piibliõpetust ei tunta. Selliste väidete esitajatele pole oluline, mida õpetab piibel homoseksuaalsuse kohta vanas testamendis ja millest räägivad uues testamendis Jeesuse järgijad.
Selgituseks tuleb öelda, et Jeesus ei rääkinud paljude asjade kohta, mis tänases maailmas tekitavad vaidlusi. See ei tähenda, et Jeesusel puuduks seisukoht. Eestiski on liberaalseid kirikuõpetajaid, kes väidavad, et moraalinormid on ajas muutunud, piibli sõnastus on aegunud ning kristlik abielu on jäänud ajalukku. Eks selliseid inimesi on alati olnud ja on ka edaspidi, kes tõde ei tunne.
Juba Jeesuse enda ajal oli küllaga neid usklikke, kes ei tundnud pühakirja ja vaidlesid Jeesuse endaga, pidades ennast temast targemaks. Pealkirjas esitatud “keerulisele” küsimusele on lihtne vastata. Selle vastuse leiame mäejutlusest.
Mt 5:17,18 ütles Jeesus: “Ärge arvake, et ma olen tulnud Seadust või Prohveteid tühistama. Ma ei ole tulnud neid tühistama, vaid täitma. Tõesti, ma ütlen teile, ükski täpp ja ükski kriips ei kao Seadusest seni, kuni taevas ja maa püsivad, kuni kõik, mis sündima peab, on sündinud.“
See tähendab, et kõik, mis on kirjas vanas testamendis, kehtib teatud mööndustega tänase päevani. Nendeks on kindlasti moraalinormid mh keeld homoseksuaalsele suhtele. Jeesus kinnitab seda ise oma sõnadega ning pole põhjust arvata, et ta oleks vahepeal oma meelt muutnud.
Siinkohal tuleks aga saada selgust küsimusele, miks tahavad homod abielluda. Liberaalid nimetavad homode õigust abielluda lausa inimõiguseks. Teema, kas homoseksuaalsetel inimestel on ühiskonnas eriõigused ja kas nad tohivad elada koos või lausa abielluda ning nimetada seda kooslust perekonnaks ja seejärel ka lapsendada, on Eesti selgelt polariseerinud.
Samas jookseb polariseerumine eri tasandeid pidi. Üheks vaidlusteemaks on ristiusk. Tõtt öeldes on päris irooniline, et mõlemad vaidluspooled just piiblit appi võttes selle teemaga diskuteerivad. Justkui vaidleksid usklikud inimesed piibli teoloogia üle, kellel on selles küsimuses õigus.2018. aasta Pew’ uuringu põhjal pole religioon eestlaste igapäevaelu korralduses oluline. Ka muud uuringud näitavad, et eestlased on maailma kõige usuleigem rahvas. See puudutab peamiselt ristiusku. Samas usub kaheksa eestlast kümnest jusse, sasse ja musti kasse ehk igasugu selgetnägijaid, nõidasid, vaime, horoskoope, ennustajaid ja astroloogiat.
Nüüd on paljud ennast kristlasteks nimetavad ristitud paganad muutunud piiblitundjateks, põhjendades just piibliga seda, miks on homodel sarnane õigus abielluda nagu mehel ja naisel. Selleks põhjenduseks on leitud olevat armastus.
Eks armastusega on õigustatud igasuguseid tegusid – pattu, kurjust ja igasugust ülekohut. Jeesus ütles: teie, kes te olete kurjad, oskate anda häid ande oma lastele. Inimesed on kahjuks oma loomult kurjad. Paraku pole armastusel mingit pistmist homode sooviga abielluda.
Tegemist on eesmärgiga seadustada pattu ning labastada abielu pühadust. Armastusest on tehtud ülekohtu tööriist. Uuringud näitavad, et järjest rohkem eestlasi ei ole üldse huvitatud tavapärasest abielust. Abiellumine on aastatega pidevalt vähenenud. Vohab kergemeelsus ja vastutustundetus.
Sellist asja nagu vabaabielu pole olemas. Piibel nimetab seda hooramiseks. Riigis on järjest suuremaks probleemiks üksikvanemad ja isata-emata kasvavad lapsed.Aga keegi ei räägi isiklikust vastutusest. Kui kellelgi on kohustus seista vastu homoseksuaalsele abielule, siis on nendeks usklikud kristlased, kes ainsana usuvad, et abielu on loomise läbi kinnitatatud mehe ja naise kooseluks.
Piibliõpetuse järgi on homoseksuaalsus rüvedus. Ma ei kujuta ette, et pärast seda, kui riik võrdsustab homoseksuaalse kooselu abieluga, saaksid kristlased puhta südamega abielusse astuda. Rüvedus ja pühadus ei sobi kokku."
"06.02.2021, 19:00",arvamus,https://epl.delfi.ee/artikkel/92484991/faktikontroll-kas-soomes-on-poliitikuid-piibli-tsiteerimise-eest-kriminaalvastutusele-voetud-nagu-vaidab-ivan-makarov,"FAKTIKONTROLL | Kas Soomes on poliitikuid piibli tsiteerimise eest kriminaalvastutusele võetud, nagu väidab Ivan Makarov?","TSITAAT. Eelmise valitsuse rahvastikuminister Riina Solman (Isamaa) avaldas 29. jaanuaril arvamuse aasta naiseks pärjatud hingehoidja Annika Laatsi kohta. Sellele vastuse kirjutanud politoloog Rein Ruutsoo artiklile vastasid ka Solmani endised nõunikud. 3. veebruaril avaldatud artiklis väidab Solmani endine nõunik Ivan Makarov: ""Leninit tsiteerida ei tahaks, aga piiblit küll, kuigi Soomes on selle eest poliitikuid ka kriminaalvastutusele võetud. Eestis on aga püha raamat seni veel legaalne ja nii võiks ka jääda.""
KONTROLL
Makarov on Faktikontrollile kinnitanud, et oma väites viitas ta Soome endise siseministri Päivi Räsäneni kriminaaljuhtumile, millest ta on ise ka Objektiivi artikli kirjutanud. 2019. aasta suvel Helsingi Pride-festivali ajal tegi Soome poliitik sotsiaalmeedias avalduse koos tsitaadiga piiblist, kirjutades: ""Kuidas saab kiriku kõige tähtsam doktriin ja alus, piibel, olla kooskõlas häbi ja pattude unustamisega ning nende uhke eksponeerimisega Pride-festivalil?"" Faktikontroll on varasemalt ka sama juhtumit uurinud ning küsinud selgitust Soome võrdse kohtlemise ombudsmani käest.
Räsäneni süüdistatakse Soome karistusseadustiku 11. peatüki (""Sõjakuriteod ja inimsusvastased kuriteod"") 10. paragrahvi kuriteos - etniline agitatsioon. Selle seaduse alusel saab kuni kaheaastase vanglakaristusega karistada inimest, kes kas avaldab või avalikult levitab informatsiooni, arvamust või muud sõnumit, milles mõni ühiskonnagrupp on ohustatud või solvatud nende rassi, nahavärvi, sünnistaatuse, etnilise kuuluvuse, usu, seksuaalse orientatsiooni või puude alusel.
Räsanenile pole veel karistust määratud, ent tema vastu on käimas veel 4 erinevat juhtumit sarnaste diskrimineerimise süüdistuste alusel.
Seega Räsaneni on kriminaalvastusele võetud vihakõne eest ja mitte otseselt piibli tsiteerimise eest. Soome võrdse kohtlemise ombudsmani büroo on ka kinnitanud, et Soomes ei ole ühtegi otseselt piiblit puudutavat vihakõne paragrahvi, on aga eelnimetatud paragrahv 10 ning Soome põhiseadus, mis keelab seksuaalse ja muu identiteedipõhise diskrimineerimise.
Makarov ütleb, et piibli tsiteerimine oli kriminaaljuhtumi alus (ehk see ei olnud lihtsalt juhtumiga seotud). Räsänenile esitati aga süüdistus diskrimineerimise paragrahvi alusel. Probleem tema postituses oli diskrimineeriv kõne, mitte piibli tsiteerimine. Seega isegi kui Räsänen ei oleks piiblit selles postituses tsiteerinud, oleks talle tõenäoliselt süüdistus esitatud. Ka vastupidi, kui postitus oleks lihtsalt olnud tsitaat piiblist, ilma diskrimineeriva kommentaarita, oleks see legaalne. Kriminaaljuhtumi alus ei olnud piibli tsiteerimine, vaid siiski vihakõne, nii ei saa ka Makarovi väidet õigeks lugeda.

OTSUS




VASTUKAJA
Makarov, Räsänen ja Faktikontroll
Riina Solman, endine rahvastikuminister, kelle nõunik Makarov oli (Isamaa)
Möödunud laupäeval ilmus Eesti Päevalehes artikkel Faktikontrolli sarjast, kus võeti uurimise alla Ivan Makarovi väide poliitikute (konkreetselt endise siseministri ja parlamendiliikme Päivi Räsäneni) kriminaalvastutusele võtmise kohta piibli tsitaadi kasutamise eest.
On vägagi tervitatav, et meil tegutsevad faktikontrollid, mis üritavad ohjeldada erinevaid meedias avaldatud ja järjest luulu- ja luulelisemaks kippuvaid väljaütlemisi, kus fakt ja arvamus on mõnikordki sassi läinud. Samas, võttes endale avaliku kohtumõistja rolli, ei ole siin ruumi eksimiseks, isegi kui see võiks olla põhjustatud pinnapealsusest või vähestest asjakohastest teadmistest.
Üheks selliseks juhtumiks on Ivan Makarovi järgneva väite hindamine: ""Leninit tsiteerida ei tahaks, aga piiblit küll, kuigi Soomes on selle eest poliitikuid ka kriminaalvastutusele võetud.""
Igaüks, kes Soome meediat loeb, saab oma silmaga kaeda, kuidas Päivi Räsäneni on taga kiusama asutud piibli tsitaatide kasutamise eest. Samas luges meie Päevalehe faktikontroll Makarovi vastavat väidet hinnates „pigem valeks,“ jättes hindamata kiriku õpetust puudutavad tegelikud seisukohad.
Makarov on ise Räsäneni juhtumit uurinud ning selle kohta artikli avaldanud (Soome poliitik Päivi Räsänen on politseiuurimise all piibli tsiteerimise eest, Objektiiv 10.09.2019).
Täpsuse huvides märkigem, et Soome peaprokurör on esitanud Räsänenile süüdistuse kokku viies juhtumis, millest kolm on kinnitatud ning jõudnud nüüdseks kohtusse. Soome politsei on taotlenud küll kõnealuse kriminaalasja lõpetamist, kuid prokurör on usinalt edasi pressinud.
Makarovi viidatud süüdistuse sisu on väidetav vaenukõne Räsäneni Twitteri-postituses 2019. aasta suvel Helsinki Pride-festivali ajal, mis põhineb piibli tsitaadi avaldamisel ja sinna juurde kiriku õpetust meelde tuletava lause kasutamisel.
Täpsemalt avaldas ta foto, kus on tsitaat piiblist: Rm 1: 24-27: Seepärast ongi Jumal andnud nemad nende südame himudes rüvedusse, et nad oma ihu ise häbistaksid. Nad on Jumala tõe vahetanud vale vastu ning austanud ja teeninud loodut Looja asemel, kes olgu kiidetud igavesti. Aamen. Seepärast on Jumal nad andnud häbitute kirgede kätte: nende naised on ju vahetanud loomuliku vahekorra loomuvastasega, nõndasamuti ka mehed, loobudes loomulikust vahekorrast naisega, on oma tungis süttinud üksteise vastu - mees on teinud mehega nurjatust - ja on seega iseenestes saanud kätte paratamatu palga oma eksimuse eest.“
Selle juurde lisas Räsänen oma kommentaari: „Kirik, mille liige ma olen, on teatanud, et on Helsingi Pride 2019 ametlik partner. Kuidas sobib kiriku õpetusalus piibel kokku aatega, kus häbi ja patuga uhkeldatakse?“ Nagu näha, ei rünnanud Räsänen ühtegi eri sättumusega rühma, vaid tõstis kirikusisese küsimusena üles ilmse konflikti Soome kiriku õpetusaluse ja käitumise vahel.
Ka muud Räsäneni vastu suunatud kaasused lähtuvad samast temaatikast. Hämmastav on, et ühes juhtumis süüdistatakse Räsäneni aastal 2004 kirjutatu eest paragrahvi alusel, mis hakkas kehtima aastal 2011. 61-aastast viie lapse ema Päivi Räsäneni on seetõttu solgutatud mööda ülekuulamisi, stigmatiseeritud ja survestatud, mis ehk mõnelegi toob silme ette paralleeli Nõukogude Liidus tavakodanikest teisitimõtlejate suhtes toimunuga, selle vahega, et tollal mõisteti muidugi raskemaid karistusi.
Tegu on vägagi piinliku juhtumiga, mis Soome õigussüsteemile au ei tee. Kasutatud on siin vaenukõne paragrahvi, mis peaprokuröri arusaama kohaselt sobib süüdistamiseks ka siis, kui piibli tsitaate meelde tuletatakse. Ehk on meilgi siit midagi kõrva taha panna, et mitte sarnaseid fopaasid teha, sest värske valitsuse lubadus vaenukõne kriminaliseerida võib ka meil Eestis kaasa tuua vägagi ohtlikke suvalisi tõlgendusi.
Minu hinnangul on Päevalehe faktikontroll, kes on Makarovi väite pigem valeks lugenud, jätnud siiski ruumi kahtluseks. Ilmselt pole kontrollijad oma töös kõikidesse arvesse võtmist vajavatesse tahkudesse lõpuni süvenenud.
Ka sellest võib aru saada, ilmalikul inimesel ongi äärmiselt keeruline kiriku õpetust hinnata selle nüanssidesse laskumata. Ennast on lastud eksitada Soome võrdse kohtlemise ombudsmani pressiesindaja väitest, et Soome seadustes piibli kohta eraldi paragrahvi pole. Seda pole Ivan Makarov ka väitnud. Sellest hoolimata on meie faktikontroll jõudnud tõdemusele, et kui Räsäneni süüdistus on esitatud diskrimineerimises, siis ei saa piibli tsiteerimisega siin mingit pistmist olla, kuigi oma selgitustes möönavad nad isegi, et piibli tsitaadi kasutamisest kriminaalvastutusele võtmine alguse sai.
Ehk oleks aeg Päevalehe faktikontrollile vastava valdkonna esindajate poolset faktikontrolli tegema hakata? Vastasel juhul hakatakse edaspidigi hukka mõistma elementaarset sõnavabadust, millega kirjeldatakse kiriku õpetust.
Kindlasti on viimane aeg vähemalt meie parlamendi liikmetel lähinaabrite juhtumit tõsiselt võtta. Muu maailma näitel jõuavad Eestisse sõnavabadust ohustavad arengud ja nn vihakõne kriminaliseerimist võimaldavat seadusandlust on meilgi korduvalt püütud parlamenti saata ja nüüd on võetud ka valitsuse töökavasse. Samas mitte ainult parlament ei peaks selle tõttu valvas olema, vaid kogu meie vaba ja hinnangulisust armastav meediatööstus.
***
PROJEKTIST
Hea lugeja! Kui ka sinule jääb silma mõni valekahtlusega väide, saada see julgelt aadressilefaktikontroll@delfi.ee.
Eesti Päevaleht, Delfi ja Eesti Väitlusselts käivitasid 2017. aasta septembri alguses Faktikontrolli projekti, mille käigus jälgitakse, kuidas poliitikud faktidega ringi käivad. Väitlusseltsi juures tegutsevad faktikontrolörid jälgivad igapäevaselt poliitikute ja teiste arvamusliidrite meedias väljaöeldavat ning kontrollivad erinevaid esmapilgul kahtlust äratavaid või küsimusi tekitavaid väiteid. Kontrolli tulemused ilmuvad EPL/Delfi Arvamusveebis ning seal antakse poliitikute väidetele hinne kuuepunktiskaalal: naeruväärne, vale, pigem vale, nii ja naa, pigem tõsi ja tõsi.
***
Artiklit on uuendatud 13.02.2021. Kuna saime vastavat tagasisidet, on kontrolliosa lõpulõigus rohkem avatud otsuse kujunemise taustaloogikat. Samuti lisati artikli lõppu Riina Solmani vastukaja."
"29.05.2020, 16:30",arvamus,https://epl.delfi.ee/artikkel/90016309/soome-puiduarimees-meil-on-95-protsenti-uusi-elumaju-juba-peamiselt-puidust-see-on-ka-eesti-tulevik,Soome puiduärimees: meil on 95 protsenti uusi elumaju juba peamiselt puidust. See on ka Eesti tulevik,"Iseenesestmõistetavaid ja lõputuid asju meie keskkonnas ei ole. Üks võimalus, kuidas looduslikke ressursse säästa ning elada vähem saastatud ja vähem kliimamuutusele avatud maailmas, on suurendada puidu kasutamist ehituses.
Ehitustegevus on tohutu CO2 emissioonide allikas: see kasutab pool maailma ressurssidest ja paiskab õhku 30% globaalsete süsinikdioksiidi heitmetest. Sellest omakorda annab suure osa ehitusmaterjalide tootmine. Näiteks maailmas enim kasutatud ehitusmaterjali betooni peamise koostisosa tsemendi tootmine on üksi vastutav 8% CO2 heitmete eest, mida on mitu korda rohkem kui lennukikütusest tekib. Kui tsemenditööstus oleks riik, oleks tegu maailma suuruselt kolmanda emiteerijaga Hiina ja Ameerika Ühendriikide järel.
Puit aga hoopis lukustab metsas kasvades süsinikdioksiidi ja hoiab seotud süsinikku endas ka ehitise osana. Metsi kasvatades ja jätkusuutlikult majandades ning CO2 puitehitistesse lukustades suudame üleilmseid süsinikdioksiidi emissioone kärpida koguni 30% ja fossiilkütuste kasutamist 20% võrra! See on võimas argument kõigile keskkonnasäästlikult mõtlevatele inimestele, et kaaluda ehitustöödel puidu kasutamist. Aga äriline pool? Selgub, et puit võib osutuda vägagi ressursisäästlikuks alternatiiviks betoonile ja terasele.
Kerge ja tugev
Puit on tugev ja paljude teiste ehitusmaterjalidega võrreldes väga kerge. Selle tugevuse ja kaalu suhe on tõesti muljetavaldav. Kuna puit on kerge, on seda soodus transportida ning lihtne ehitusplatsil käsitseda. See vastab eriti tõele siis, kui ehitamisel kasutatakse eelnevalt tehases toodetud valmiselemente. Nii hoitakse kokku ehitusaega ja tööjõule kulub vähem raha. Samuti on odavam kogu logistika, sest puitmaterjale saab korraga transportida palju suuremates kogustes kui näiteks terast või ammugi betooni.
Lisaks saab puidust tänu selle kaalu ja tugevuse suhtele ehitada erinevaid keerukaid struktuure. Nii on puitmaterjalid üks võimalik lahendus väga suure rahvastiku tihedusega linnades, kuhu enam uusi ehitisi rajada pole võimalik. Puidu abil saab aga olemasolevatele majadele turvaliselt korruseid lisada. Tegelikult võiks koguni viiendikule suurlinnade hoonetele vähese vaevaga korruse või kaks lisada, kui kasutada ehitusmaterjalina puitu.
Peaaegu jäätmeteta lahendus
Jäätmed seostuvad ehitustegevusega tänasel päeval igal juhul, ent see ei pea nii olema. Ehituses saab puidu pea täiel määral ära kasutada, eriti eeltoodetud elemente kasutades. Tehases elemente tootes saab järelejäänud materjali kasutada tselluloositootmises või energia saamiseks.
Nii Eesti kui Soome saavad oma metsade üle uhkust tunda. Ma arvan, et on oluline metsandusele tähelepanu pöörata ja metsi hallata nii, et saaksime ka tulevikus nende üle uhked olla. Samal ajal saame targalt metsi majandades ka neist rohkem kasu. Puitu enam väärindades aitame kaasa nii oma vahetu elukeskkonna hoidmisele kui planeedi tervise parandamisele.
See kõik on tehtav ilma liigse surveta ehitusettevõtete ärihuvidele. Soomes on 95% elumajade peamiseks ehitusmaterjaliks juba täna puit. Eestis on selle taseme saavutamiseni veel aega, ent usun siiski, et puit on ka eestlaste jaoks mõistlik alternatiiv paljudele täna levinumatele ehitusmaterjalidele. Samal ajal on Eesti Euroopa üks olulisemaid puumajade tootjaid - just teie väike riik on üks seitsmest suuremast puumajade tootjast ja suurim puumajade eksportöör. Iga neljas eksporditud puumaja Euroopas on pärit just Eestist.
Puidutööstus on Eestile väga oluline tööstusharu ning ehkki koroonakriisis on seegi räsida saanud, on puiduga tegelejatel kõik eeldused normaalse ärikeskkonna taastumisel kiiresti jalule tõusta. Eesti tootjad on puidu eelistest aru saanud. Loodetavasti saab puidust peagi ka siinse tarbija lemmik."
"15.11.2017, 00:05",uudised,https://epl.delfi.ee/artikkel/80161626/apotheka-ei-vabasta-perh-i-apteegipinda-isegi-siis-kui-ravimiamet-tegevusloa-loplikult-tuhistab,"Apotheka ei vabasta PERH-i apteegipinda isegi siis, kui ravimiamet tegevusloa lõplikult tühistab","Lihtne küsimus PERH-is (Põhja-Eesti regionaalhaiglas) rendilepinguta tegutseva apteegi tegevusloa kohta osutus eile Tartu halduskohtus tuliseks vaidluseks. Meenutuseks: oktoobri alguses peatas ravimiamet osaliselt Apotheka (Terve Pere Apteek OÜ) tegevusloa, sest nende rendileping PERH-is lõppes. Apteek aga kaebas otsuse kohtusse ja taotles esialgset õiguskaitset, sai selle ning avas pärast mõnd päeva taas oma uksed Eesti ühel tulusaimal apteegipinnal.
Apteeki esindanud vandeadvokaat Toomas Pikamäe väitis eile kohtus, et ravimiamet soovis otsusega lahendada üürivaidluse, kuigi neil polevat selleks õigust. Üürivaidlust lahendatakse hoopis teises kohtuvaidluses PERH-i ja puuküürnikuna käituva apteegi vahel. Teadupärast korraldas PERH müügipinnale üürniku leidmiseks suvel konkursi, mille võitis Benu, kes pole aga seni saanud apteegipinnale kolida.
Pikamäe tunnistas kohtus, et apteegil pole praegu kehtivat rendilepingut. Ent see polevatki enam tähtis, sest lepingut oli vaja ainult tegevusloa taotlemisel. Tähtsam olevat hoopis kasutusvaldus ja see on apteegil olemas, sest haigla nende tegutsemist ei takista. Meenutuseks: PERH-i juht Agris Peedu on öelnud, et nad jõuga apteeki välja tõstma ei hakka, sest loodavad vaidluse lahendada kohtus.
Lõpuks teatas Pikamäe, et ravimiamet peaks jälgima ainult ravimite käitlemise seaduspärasust, mitte lahendama apteekide ruumide kasutusõiguse küsimusi. Isegi kui ravimiamet peaks apteegi tegevusloa lõplikult kehtetuks tunnistama, ei kohustavat see apteeki rendipinnalt lahkuma. Ning tõenäoliselt apteek seda ka ei tee, rõhutas ta.
Kohtunik Janar Jäätma pidi aga korduvalt Pikamäelt täpsustusi küsima, sest advokaadi mõttelõng, seaduste ja varasemate kohtulahendite tõlgendus ja valikuline viitamine muutus tema jaoks arusaamatuks – Pikamäe tõlgendas ruumide kasutusõiguse tähendust kord nii ja kord naa.
Jäätma tegi Pikamäele selle peale märkuse, et üht ja sama nõuet ei saa kasutada eri kontekstis erinevat moodi. „Nõue peab olema kogu aeg ühesugune. See ei saa olla amööb, et muutub ühes kohas ühesuguseks ja teises teistsuguseks,” manitses kohtunik apteegi esindajat.
Samuti ei mõistnud Jäätma apteegi süüdistusi ravimiameti tegevuse kohta ja küsis, kas ravimiamet ei või siis kontrollida ravimikäitleja vastavust nõuetele. „Kama kaks, kas teil on kasutusõigus või mitte. Kui teil pole dokumenti, siis kuidas peaks amet apteegi nõuetele vastavuses veenduma,” küsis kohtunik.
Jäätma ei andnud asu ka ravimiametile ja küsis ameti õigusnõunikult Andrus Varkilt hoopis vastupidi, miks on rendileping ikkagi oluline, kui apteegil on müügipind olemas ja ta saab seal ravimeid müüa. Varki väitis vastu, et ruumi kasutusõiguse dokumenti nõuab seadus.
Kohtunik aga jätkas mõtet ja küsis, et kui apteegil on kehtiv rendileping, kuid nõuetele mittevastav ruum, näiteks väljaehitamata kelder, kus pole müügisaali ega muid nõutud tingimusi, siis kas amet väljastab ka sellisel juhul tegevusloa. Varki vastas, et ei väljastaks.
Jäätma huvi seadusest täpsemalt aru saada läks kohati nii kaugele, et ravimiameti nõunik pidi kohtunikule meelde tuletama, mille üle üldse vaieldakse. Kuna Varki rõhutas mitu korda, et amet üürivaidlusse ei sekku, küsis kohtunik, miks amet ei anna tegevusluba mõlemale apteegile. Varki pidi selgitama, et Benul poleks võimalik praegu seal tegutseda. „Kes siis inimesi teenindaks: Benu või Apotheka?” küsis Varki vastu.
Varki tõdes, et sõltumata kohtuvaidlusest teeb amet peagi ka apteegi tegevusloa kohta lõpliku otsuse. Nii Jäätma, Pikamäe kui ka Varki vaatasid seejärel üksteisele naerulsui otsa ja tõdesid, et siis tuleb tõenäoliselt uus kohtuvaidlus.
Jäätma küsis veel, kas ravimiamet on valmis olukorraks, kui apteegilt tegevusloa lõplik äravõtmine osutub ebaseaduslikuks ja amet peab hüvitama apteegi võimaliku kahjunõude. Varki vastas, et selliseid ähvardusi tuleb neile iga päev uksest ja aknast ning neid see ei hirmuta.
Kohus teeb otsuse 4. detsembril. Koos sellega lubas kohus ka otsustada, kas apteek vajab veel oktoobris antud esialgset õiguskaitset. Ravimiameti nõunik palus küll selle küsimuse lahendada varem, ent kohtunik leidis, et selleks pole pakilist vajadust. „4. detsember on kohe-kohe käes,” märkis ta.
Millal teeb ravimiamet lõpliku otsuse?
Ravimiameti õigusnõunik Andrus Varki tõdes kohtus, et faktiline alus apteegi tegevusluba kehtetuks tunnistada on olemas. Ühtlasi märkis ta, et ametil on ligikaudne aeg lõpliku otsuse tegemiseks paika pandud.
Varki tunnistas, et ei saa täpset kuupäeva veel öelda, sest menetlus on pooleli. Ta tõdes, et nad soovivad olla väga täpsed ja mitte eksida ühegi reegli vastu. „Me ei taha teha otsust nii, et oleme jätnud omalt poolt mõned kohustused täitmata ja ainult seetõttu leiab kohus, et otsus on tühine,” sõnas ta. Küll aga nõustus Varki, et ameti otsus on etteaimatav."
"28.04.2020, 00:15",arvamus,https://epl.delfi.ee/artikkel/89688419/katlin-luik-olgu-eriolukord-voi-mitte-ravimiarendusse-anarhia-ei-sobi,"Kätlin Luik: olgu eriolukord või mitte, ravimiarendusse anarhia ei sobi","Koroonapandeemia kontekstis on palju juttu ravimite ja vaktsiinide arendamisest, sest olukord on hirmutav ning ravimite kiires arenduses nähakse lootuskiirt. Ajakirjandusest leiab väga palju erinevat ja vahel ka vastuolulist infot selle kohta, kus on alustatud uuringuid viiruse hävitamiseks ja kas ravimeid saab COVID-19 patsientide raviks juba reaalselt kasutada. Enne kui konkreetsetele ravimitele hinnang anda, tasub mõtiskleda, kuidas ravimite arendus tavapäraselt käib ja millisel moel võiks see eriolukorras erineda.
Praegu kehtivad ravimite arendusele väga ranged nõuded, sest iga keemiline ja bioloogiline aine, mis organismi satub, võib olla potentsiaalselt ohtlik. Me ei tea üldjuhul ette, kuidas inimese organism uutele ainetele reageerib. Oletustele ruumi ei ole. Reeglid on rahvusvahelised ja kehtivad kõikjal, kus ravimiarendusega tegeletakse.
Keemiliste ja bioloogiliste ainete uuringud algavad hüpoteesidest. Iga ravim saab alguse laboris, kust uuringud liiguvad edasi loomkatsetesse ja seejärel inimesteni ehk kliinilistesse uuringutesse. Kogu ravimi arendus algusest lõpuni kestab kokku keskmiselt 10–12 aastat.
Inimesed, kes ravimite uuringutes osalevad, on alati vabatahtlikud, mõnikord terved (näiteks kui uuritakse ravimi liikumist organismis), aga enamikul juhtudel siiski haiged. Ravimi uurimine peab vastama küsimusele, kas konkreetne ravimikandidaat üldse mõjutab haiguse kulgu – leevendab sümptomeid või ravib inimese terveks.
Traditsiooniliselt uuritakse ravimeid randomeeritud (juhuslikult valitud haigete grupiga) kliinilistes uuringutes. Tavaliselt võrreldakse uut ravimit juba olemasoleva raviga. Uurimise käigus hinnatakse uue ravimi kasu ja kahju, võttes sealjuures arvesse kõikvõimalikke tegureid, mis võiksid ravimi käitumisele organismis mõju avaldada ja seeläbi tema toimet muuta. Koroonaviirust ei tunne me veel piisavalt, seega ei saa ka kindlalt väita, missugune ravim aitab ja milline mitte.
Peale klassikaliste uuringute kasutatakse ravimite kohta info hankimiseks teisigi uurimisvõtteid. Kui ravim on kasutusel meile juba teadaoleva haiguse raviks, kuid meie bioloogiliste teadmiste alusel võiks avaldada mõju veel mõne teise haiguse ravis, siis kasutatakse sedasama ravimit kogemuslikult – raviarsti või konsiiliumi otsusega. Kuigi tuginetakse kogemusele, siis tehakse ka seda rangete reeglite alusel – ükski arst ei soovi ju patsienti ohtu seada.
On siiski vaja järgida kindlaid reegleid, mis tagavad ohutu ravi ja võimaldavad ravimite tõhususe kohta teha argumenteeritud järeldusi.
Paljude koroonaviirusest tingitud haiguse (COVID-19) raviks kasutatavate ravimitega on praegu käimas just sedalaadi uurimistööd – varem viirusvastaselt või immuunsüsteemi toetamiseks kasutatud ravimite toimet uuritakse COVID-19 haigusnähtude ravis. Kriisiolukorras on ka ravimitootjad selliste uuringute korraldamisel akadeemikutele appi tulnud, annetanud teaduskeskustele ravimeid või panustanud tulemuste analüüsi. Koostööd tehakse palju, sest igasugused kliinilised uuringud on ressursimahukad ja ravimitootjatel on nende tegemiseks olemas nii laiapõhjaline kogemus kui ka vahendid.
Peale selle on paljud ravimitootjad algatanud viimastel kuudel palju randomeeritud uuringuid. Nende tulemuste kirjeldamiseni läheb veel aega, sest olemuselt on need ülemaailmsed, suure hulga patsientidega ja ajamahukad.
Tulemusi COVID-19 ravis eksperimenteeritavate ravimite ohutuse ja toime kohta on veel vähe. Kiirustades tehtud ennatlikud järeldused võivad olla emotsionaalne peegeldus meie inimlikust soovist aidata kiiresti kriitilisi haigeid või soovist teadmatusega kaasnev olukord lõpetada, kuid ei pruugi osutuda suures plaanis ühiskonnale nii kasulikeks, et suudetaks elusid päästa. Järeldusi tehes peab olema üsna kriitiline – peame mõistma, kas näiteks sümptomite leevendumisel on tegu juhusega (väike haigete grupp, kellel ravimit kasutati) või põhjuse-tagajärje seosega ehk et ravim tõesti toimis (klassikaline juhuvalikuga võrdlev uuring).
Et haiguse ravis tagada võimalik kasu ja inimelude päästmine, ei saa lähtuda ainuüksi soovist päästa üksikut haiget, kes juhuste kokkulangemise korral võib ravile hästi reageerida. Peab arvestama suurema hulga inimestega. Vaid siis saame ravi(mite) tulemusi üldistada ja seejärel ka laialdasemalt kasutada – näiteks järgmise viiruspuhangu ajal.
Üksik haige võib juhuste kokkulangemise korral ravile hästi reageerida. Peab arvestama suurema hulga inimestega.
Et ülemaailmses kriisiolukorras ravimeid ja vaktsiine kiiresti arendada ning ka suures mahus tootma hakata, on siiski vaja järgida kindlaid reegleid, mis tagavad ohutu ravi ja võimaldavad ravimite tõhususe kohta teha argumenteeritud järeldusi.
Kindlasti ei tähenda eriolukord hoogsat ravimite katsetamist kokkulepitud reegliteta ja ainuüksi lootusest või meeleheitest lähtudes. Ajakriitilises eriolukorras on andmete kogumisel ja analüüsimisel tehtav teadlaste, arstide, ravimitootjate ja ametkondade koostöö omandanud uue tähenduse. Koostöö abil on lootust turvalisi ja toimivaid tulemusi saavutada kiiremini kui kunagi varem."
"09.09.2017, 00:05",kultuur,https://epl.delfi.ee/artikkel/79443432/onne-13-stsenarist-me-ei-tahagi-csi-d-teha,„Õnne 13” stsenarist: me ei tahagi „CSI-d” teha,"Pakkumine „Õnnet” kirjutada tuli mulle üllatusena, see sadas mulle taevast pähe. Kui ma 25-aastaselt alustasin „Õnne” kirjutamist, siis mõtlesin, et oleks väga tore, kui peaksin paar hooaega vastu. Oleks küll hirmus, kui ma ei oskaks seda teha kauem kui aastakese. Praegu algab mul neljas hooaeg, olen sellega juba kolmandiku peal.
Tunnen ennast „Õnnes” ülihästi ja arvan, et noorele kirjutajale on sellise töö võtmine ülihea kool. Mida rohkem sa kirjutad, seda paremini oskad kirjutada. See, et ma pean ennast „Õnne” järgi natuke painutama – need tegelased ja Morna linn mõeldi välja, kui ma olin laps –, teeb töö natuke raskemaks. Ja see omakorda arendab mind.
Kui kadunud Lembit Ulfsakilt intervjuudes küsiti „Sa oled suurepärane näitleja, mida sa seal „Õnnes” teed?”, siis ta vastas, et näitleja peab näitlema"
"18.12.2015, 11:00",arileht,https://epl.delfi.ee/artikkel/73235639/estonian-airi-esindaja-me-ei-tegele-survestamise-vaid-tootajate-igakulgse-informeerimisega,"Estonian Airi esindaja: me ei tegele survestamise, vaid töötajate igakülgse informeerimisega","Vastuseks vandeadvokaatide Epp Lumiste ja Häli Jürimäe 17.12.2015 artiklile „Riigi eeskujul ja Estonian Airi näitel töösuhte lõpetamine: töötajate survestamine ja arveldused sularahas"" peab Estonian Air vajalikuks esitada alljärgnevad selgitused ja vastuväited.
Tänaseks on kõigi Estonian Airi 169 töötajaga, kelle suhtes viidi läbi kollektiivne töölepingute lõpetamine, töösuhe lõpetanud 4 päeva jooksul koondamisega. AS Estonian Air esitab käesoleval ajal töötukassale avaldusi, et töötajatele makstakse välja koondamishüvitised, loodetavasti enne jõule. Seega on töölepingute lõpetamine Estonian Airi näitel toimunud igati korrektselt ja kooskõlas hea usu põhimõttega, arvestades maksimaalselt töötajate huvi saada võimalikult kiiresti Eesti Töötukassast kätte koondamishüvitised.
Tööandja vara väljaostmine on võimalus, mitte kohustus
Estonian Air kutsus tööandjana töötajad seoses eelseisva koondamisega tööandja kontorisse, see on igati korrektne ja kooskõlas kehtivate seadustega.
Kutses palus tööandja töötajatel tagastada tööülesannete täitmiseks antud tööandja vara. Sh lennunduse omapärast tingitult on tööandja varaks mitte pelgalt nt sülearvuti või mobiiltelefon, vaid ka kohver, vorm, võtmed, sertifikaadid jm. esemed. Samuti on igati põhjendatud kutses esitatud nõue tagastada tööandjalt saadud rahalised ettemaksud.
Kutses märgiti töötajatele, et huvi korral on võimalik töötaja kasutuses olnud kohver 30 euro eest tööandjalt välja osta. Sellekohane ettemakse on võimalik tagastada sularahas või ülekandega tööandja pangaarvele. Seetõttu on väga kummaline lugeda vandeadvokaatide Lumiste ja Jürimäe õhku visatud halvustavat sõnaühendit ""arveldamine sularahas"" - tegemist oli töötajale pakutud võimalusega omandada tööandja vara. Kõigile töötajatele, kes seda võimalust kasutati, väljastati kassa sissetuleku order ja kõik saadud sularaha on otse loomulikult nõuetekohaselt dokumenteeritud AS-i Estonian Air raamatupidamises. Juhime tähelepanu, et Estonian Air oma lennutegevuse ajal samuti arveldas igapäevaselt sularahas, kui lennujaama kassas nt inimesed vahetasid ümber oma pileteid.
Töötajate igakülgne informeerimine
Estonian Airile heidetakse ette töötajaid kontorisse kutsumisel ""survestamisega"". Tegemist on täiesti absurdse süüdistusega. Kutses on igakülgse informeerimise eesmärgil toodud viide töölepingu seaduse § 74 lõige 1 ja § 78 sätetele. Seaduse § 74 lg 1 sätestab, et kui töötaja on töölepingut tahtlikult rikkunud, vastutab ta rikkumise tagajärjel kogu tööandjale tekitatud kahju eest. töölepingu seaduse § 78 sätestab tööandja ja töötaja vastastikuste nõuete tasaarvestamise alused ja korra. Estonian Air AS on veendunud, et ülalmärgitud sõnastusega teatise esitamine töötajatele on töösuhte lõpetamisel igati tavapärane ja mõistlik, sealhulgas tööandja poolsel töölepingute erakorralisel ülesütlemisel koondamise tõttu. Töötajate informeerimine sellest, et kuni koondamise lõpuleviimiseni tuleb neil korrektselt täita töölepingut, oli ajendatud sellest, et Estonian Airil on juba kahjuks kogemusi peale tegevuse lõppemist, kus töötaja poolt on rikutud töölepingut ning leping on tulnud lõpetada usalduse kaotamise tõttu.
Estonian Air tööandjana täidab igati oma kohustusi töötajate ees seoses lõpparve ja koondamishüvitiste maksmisega. AS Estonian Air on korduvalt selgitanud töötajatele väljamaksete tegemise võimatust käesoleval ajal seoses maksejõuetusega. Rõhutame, et töötajate kohustus tagastada tööandjale viimaselt saadud vara tuleneb ka töötajatega sõlmitud töölepingutest ning ka töötajate enda huvides on, et Estonian Airil oleks pankrotimenetluses võimalikult palju vara, mille alusel rahuldada kõigi võlausaldajate (sealhulgas töötajate) nõuded.
Vaidluste lahendamine
Üks etteheide advokaatidest autoritelt on, justkui oleks midagi kummalist töötajatele saadetud kutses toodud viide võimalike vaidluste lahendamisele. Tegemist on igati asjakohase ja mõistliku selgitusega -juhul, kui tööandjal ja töötajal tekib töölepingu lõpetamisel vaidlus, mida kohapeal ei ole võimalik kokkuleppel lahendada, siis antakse vaidlus hinnangu andmiseks advokaatidele või ajutistele pankrotihalduritele. See on vajalik selleks, et tagada kõigi töötajatega töölepingute õiguspärane lõpetamine. Lisame siinkohal, et ilma kohtu poolt määratud ajutiste haldurite nõusolekuta ei ole tööandjal lubatud teha ühtegi väljamakset ega muud tehingut. On ilmselge, et töötaja ei pea ilmtingimata nõustuma näiteks advokaadi või ajutise halduri poolt töölepingu lõpetamist puudutavale võimalikule vaidlusele antud esmase hinnanguga ning sellisel juhul lahendatakse vaidlus töövaidluskomisjonis või kohtus seaduses ettenähtud korras. Kuid rõhutame siinkohal veel üle, et tänaseks on kõigi töötajatega, kelle suhtes viidi läbi kollektiivne koondamine, menetlus lõpule viidud.
Kõik tulenes seaduse nõuetest
Täiesti ebaõiged ja arusaamatud on artiklis esitatud järeldused, et ""teavitusest jääb mulje, et tööandja loodab töötajate teadmatusele töölepingute lõpetamise regulatsioonist"" ja kutse näol on tegemist töötajate survestamisega. Vastupidi, Estonian Air leiab, et kutses esitatud viited töölepingu seaduse sätetele ja selgitused poolte õiguste ja kohustuste ning vaidluste lahendamise korra kohta olid vajalikud töötaja eelnevaks informeerimiseks töölepingu lõpetamisel lahendamist vajavatest küsimustest. Need täiendavad selgitused olid suunatud eelkõige sellele, et viia miinimumini poolte vahel töölepingu lõpetamise käigus tekkida võivaid arusaamatusi.
Rõhutame, et tänaseks lõpetatud töölepingute suhtes ei ole ühegi töötaja suhtes lepingut öeldud üles töötajast tuleneval põhjusel. Kogu info töötajatele saadetud teavituses tulenes otseselt seadusest ja pankrotimenetluse nõuetest, mille eesmärk oli kollektiivse koondamise protsessi maksimaalselt kiirendada ja vältida erinevaid tehnilistest detailidest tingitud arusaamatusi või venimist. Seda eesmärgiga, et koondamismenetlus oleks kiiresti lõpetatud ja töötajatel võimalus saada töötukassast kätte koondamishüvitis."
"01.11.2016, 00:10",sport,https://epl.delfi.ee/artikkel/76108225/kohila-vahvad-volleneiud-toeline-kapten-tulevikutaht-soja-eest-pogeneja-ja-taavi-peetre-poja-ema,"Kohila vahvad volleneiud: tõeline kapten, tulevikutäht, sõja eest põgeneja ja Taavi Peetre poja ema","3200 elanikuga alev osales Eestis esimesena naiste Meistrite liigas. Avaringis võideti Montenegro klubi, täna võetakse Audentese saalis mõõtu tugevalt Belgradi Vizuralt. Kõlab muinasjutuliselt. „Tõesti uskumatu!” õhkas Kohila VK treener ja eestvedaja Ingrid Kangur. 12 aasta jooksul on edenetud samm-sammult.
Tegemist ei ole imporditud tiimiga. Euromängudes osaleb viis Kohilas kasvanud naist, Balti liigaks on üles antud veel kolm kohalikku. Kaks korda päevas treenivaid profipallureid on naiskonnas kuus, kõik pallitreeningud toimuvad Kohilas.
Kohilast pärit 185-sentimeetrine Laak on Eesti naiste võrkpalli suurim tulevikulootus. Tema vastu tunnevad välis-klubid juba paar aastat huvi. „Kertu tuli 7. klassis Audentesesse õppima. Tegelikult saab vastu võtta 9. klassi, aga ta erakordsust arvestades tegime erandi,” sõnas Peeter Vahtra, Audentese treener ja Kohila naiskonna põhijuhendaja. 12. klassi neiu tegutseb diagonaalründaja kohal, kuid saab hästi hakkama ka sidemängijana.
„Tõeline kapteni tüüp,” iseloomustas Vahtra Pärnust pärit sidemängijat, kes täidab kaptenirolli Kohilas ja Eesti koondises. Ohtliku servi ja agressiivse mängustiiliga Mõnnakmäe armastab ka skoorida, eurosarjas on toonud keskmiselt kuus silma matši kohta.
Kanguri käe all sirgunud temporündaja panustab haridusele. Ta lõpetas Audentese kooli kuldmedaliga ja asus Tallinna ülikooli arhitektuuri õppima.
„Ukrainas üritavad praegu kõik välismaale pääseda. Ta perekond on Luganskis, mis on üks hullemaid piirkondi. Tal on keeruline sinna pääseda,” nentis Vahtra ukrainlannast nurgaründajast rääkides. Sõjast vaevatud riigist tulija võtab Kohilat hüppelauana Euroopasse. Põlvevigastuse tõttu pole Karpušina osalemine täna kindel.
Kohila teine leegionär on Peterburist pärit kogenud nurgaründaja, kes pallinud Venemaal, Türgis ja viimati Küprosel. Elab nagu Karpušinagi Audentese ühiselamus.
Saaremaal Valjalas kasvanud temporündaja veetis kaks aastat Prantsusmaal Florange’i klubis, kuid ei saanud piisavalt mänguaega ja naasis kodumaale. Õde Nette Peit esindab Prantsusmaal Villejuifi.
Kohila libero on peatreeneri tütar. Pille Vahtra on pärit Tallinnast, kuid elas lapsena mitu aastat Soomes, sest isa Peeter töötas lahe taga treenerina.
Kohilast pärit sidemängija Karmen Mereküla (18, nr 8), Tallinna Selveri noortesüsteemi kasvandik Silvia Pertens (18, nr 5) ja Tartu Kalevis sporditeed alustanud Agnes Karm (17, nr 11) õpivad Audentese spordikoolis.
Ainsana käib Kohila naistest täiskoormusega tööl Katrin Tammsaar (30, nr 6). Salutaguse pärmitehases tootmiskorralduse juhina töötav Tammsaar on ka võistkonna ainus ema, tema ja varalahkunud kuulitõukaja Taavi Peetre poeg Mattias saab novembris kaheksa-aastaseks. Kohilast on pärit ka Käroli Kärdi (24, nr 7), kes õpib Rakvere rakenduskõrgkoolis. „Tema teeb palju ühiskondlikku tööd võrkpalli heaks, aitab võistlusi korraldada ja töötab lastega,” mainis Vahtra."
"02.11.2020, 00:05",valismaa,https://epl.delfi.ee/artikkel/91538281/ameerika-seisab-kuristiku-aarel-ja-astub-homme-sammu-edasi,Ameerika seisab kuristiku äärel ja astub homme sammu edasi,"Koroona ja maskikandmine on USA-s justkui vaadete ja hoiakute lakmuspaber. Kui fotograaf Kiuriga poolteist nädalat tagasi pärast pikka lendu üle Atlandi Washingtonis maandusime, lõid kõrvad lennukis maski kandmisest tuld.
Aga seda ei saanud eest võtta. USA pealinnas kannavad inimesed maski igal pool. Autos, hotellis, restoranis. Maski võid ära võtta üksi toas. Ja söögikohas hammustamiseks ja rüüpamiseks. Eriti eeldatakse maski tänavatel – maskita inimesest põrgatakse õudusega eemale.
Maski võid eest võtta alles üksi toas. Ja söögikohas hammustamiseks ja rüüpamiseks.
Selles linnas elab palju ametnikke ja riigipalgalisi, kes on enamasti demokraadid. Nende presidendikandidaat Joe Biden kannab maski ja räägib vajadusest koroonaviiruse ohjeldamatu levik peatada.
Suur valimisaktiivsus parandab Bideni šansse
Enamikus osariikides lööb eelvalimiste aktiivsus pandeemia tõttu rekordeid. Pühapäeva hommikuks oli eelhääletamas käinud juba üle 91,6 miljoni ameeriklase, märksa rohkem kui 2016. aasta valimiste ajal. USA politoloogi Mark Rozelli sõnul võib selle põhjal prognoosida, et ka üldine valimisaktiivsus on tavalisest suurem. See aga tuleb üldjuhul kasuks pigem demokraatidele. „Valged ja jõukamad valijad on alati aktiivsemad ja traditsiooniliselt valivad pigem vabariiklasi,” ütles Rozell sügisel USA valitsuse korraldatud meediaseminaril. „Vähemuste aktiivsus on enamasti väiksem, kuigi mitte alati. Ja vähemusrühmad kipuvad jõuliselt toetama demokraate. Eriti jõuliselt väljendub see mustade valijate seas. Latiinodest toetab demokraate kaks kolmandikku kuni kolmveerand. Aasia päritolu ameeriklaste osakaal üha suureneb ja nemadki toetavad üha rohkem demokraate, ehkki põlvkond tagasi toetasid nad vabariiklasi.”
Kui Washingtonis kuuldi, et kavatseme üha lõuna poole sõita, oli kõigi esimene hoiatus: lõunas ei armastata maske kanda, olge seal ettevaatlikud!
Ja see vastab tõele. Järgmises peatuskohas Lõuna-Carolinas nägi tänavatel vähem maske. Linnast väljas oli mask inimestel pigem aksessuaar lõual. Ent Floridas tõmmati see enamasti ette üksnes restoranis ukselt laua juurde jõudmiseks. Puhas formaalsus.
Floridas tõmmati mask enamasti ette üksnes restorani ukselt laua juurde jõudmiseks. Puhas formaalsus.
Võiks öelda, et maski kandmine on vastavuses sellega, kui suur on emma-kumma USA partei presidendikandidaadi toetus kohas, kus viibid. See on muidugi liialdus, kuid selles on oma iva. Washingtonis toetavad peaaegu kõik Bidenit. Lõuna-Carolinas on küsitluste järgi rohkem Donald Trumpi pooldajaid ja Florida on suures plaanis pooleks.
Seega peaksid kõik vabariiklaste kampaaniaüritustele tulijad olema maskita, sest Trump räägib, et koroona pole midagi hullu ja läheb kergesti üle. Aga möödunud teisipäeval Lõuna-Carolinas Greenville’is Trumpile kampaaniat teinud asepresidendi Mike Pence’i üritusel olid siiski kõik maski ette sättinud. Nii et sugugi mitte kõik Trumpi pooldajad pole koroonaeitajad. Aga nad rääkisid ka hoopis muudest ootustest.
Peale vabariiklaste postulaatide, nagu kõikvõimalike vabaduste kaitsmine (sealhulgas õigus omada relva) ja abordivastasus, usuvad paljud konservatiivid südamest, et Trumpi valitsusaeg on tema sahmimisest olenemata majandusele ja ettevõtetele hästi mõjunud. Ja sama jätkumine on võluvits, mis viib Ameerika koroonakriisist välja. Trumpi maksulangetused on peamine, mida tuuakse ikka ja jälle tema toetamise põhjuseks. Kui tuleb Biden, kas siis on kõige sellega lõpp ja ees ootab kuristik?
Ent demokraatide poolehoidjate arvates tähendab just Trumpi jätkamine krahhi. Nende hinnangul on tema rahmeldamise tõttu liiga paljud haiget saanud ning vaja oleks rahumeelsemat, õiglasemat ja väärikamat valitsemist, mis arvestaks kõigiga. Ja justkui mantrana korratakse, et kui president oleks maski kandmist propageerinud, oleks säästetud palju elusid.
Korratakse: kui president oleks maski kandmist propageerinud, oleks säästetud palju elusid.
Ameerika linnades nähtu annab aimu, kui erinevad võivad praegu olla inimeste kogemused. Olgu see Washington, Lõuna-Carolina Charleston või Georgia pealinn Atlanta – igal pool on näha, et elu on praegu raske. Inimeste vähesema liikumise ja turistide puudumise tõttu on kesklinnades paljud endiste söögikohtade, äride ja kontorite aknad tühjad. Masendavalt palju on silte „Ajutiselt COVID-i tõttu suletud” ja „Rendile anda”. Iga tühi aken tähendab kadunud töökohti või kasutuseta raha neelavaid ruume. Need inimesed pole olukorraga rahul. Maailma rikkaima riigi raske aeg on silmaga nähtav.
Kui sõita äärelinnade poole, eriti lõunaosariikides, pole tavatu näha autoäri või remondiplatsi ette seatud suuri Trumpi toetavaid plakateid. Need inimesed tunnevad, et on tänu Trumpile endiselt elus. Ja selliseid inimesi pole vähe.
Koroonaprobleem on toonud presidendivalimised paljudele tavainimestele varasemast lähemale. Igaüks tunneb omal moel, et otsustabki oma järgmise nelja aasta eluolu üle. Eelvalimistel osalenute ja kirja teel hääletanute rekordiline hulk näitab, et inimesed on homse suure valimispäevaga lõppeval ajavahemikul väga aktiivsed olnud.
Kui suhtlesime vabariiklaste kantsis Georgias eelvalimiste jaoskondade pikkade järjekordade juures hääletanutega, sai kinnitust, millised on tüüpilised Trumpi ja Bideni valijad. Naised ja vähemused eelistavad Bidenit. Meeste, eriti keskealiste ja natuke vanemate seas on eelistatum Trump. Kuid peamine on küsimus, millistes hulkades valijaterühmad välja tulevad.
Tähelepanu väärisid väikesed seigad. Georgias on olnud eelvalimiste ajal etteheiteid, et jaoskondi on vähe ja need asuvad eelkõige vaesemate afroameeriklaste jaoks ebamugavates paikades. Paistis silma, et valge enamusega eeslinnade jaoskondades ootasid hääletamist paljud, kes ei ela läheduses.
Mis siis imestada, et selles osariigis on valimised küsitluste järgi üha tasavägisemaks muutunud. Sääraseid küsimärgiga osariike on inimeste erakordse aktiivsuse tõttu tavapärasest rohkem.
Kuidas see valimistulemuses väljendub, on raske öelda. Jah, üleriigiliste küsitluste järgi on Trump Bideni tagaajaja rollis. Kuid eelmistelgi valimistel oli Trump vahetult enne valimispäeva Clintonist kehvemas seisus.
Naised ja vähemused eelistavad Bidenit. Meeste, eriti keskealiste ja natuke vanemate seas on eelistatum Trump.
Kui sõita lõunaosariikide pigem demokraate pooldavatest linnasüdametest välja, on näha, et vabariiklaste kantsis on Trumpi toetus suur. Trumpi-Pence’i sildid maamajade ees on valdavad ja suured. Kui nelja aasta eest sai samuti mööda maapiirkondi sõita ja linnades ringi vaadata, paistis, et Clintonit toetavaid silte polnudki. Isegi mitte seal, kus ta küsitlustes juhtis. Ent Bidenit seekord ei häbeneta. Linnades näeb tema nime küll ja üllatavalt on Bideni-Harrise silte palju isegi maapiirkondades.
Delfi Kogupaketi tellijana saad oma lugemisõigust jagada 4 sõbraga.
Telli Kogupaketi uudiskiri, kust leiad toimetajate hoolikalt valitud olulisemad tasulised lood möödunud nädalast.
"
"05.01.2018, 00:05",uudised,https://epl.delfi.ee/artikkel/80689907/kirjatehnikaope-peab-olema-lastele-ponev,Kirjatehnikaõpe peab olema lastele põnev,"Alates järgmisest sügisest saavad lapsed koolis siduskirja ehk n-ö kriksadullide kõrval tähti ka lahus kirjutada. Seotud kirjale on ette heidetud, et see tekitab lastel randmekrampe, aga sedagi, et 19. sajandist pärit kirjatehnika on lihtsalt ajale jalgu jäänud ning lahus kirjutamine on enam levinud. Pealegi on kostnud lapsevanemate ja ka õppejõudude pahaseid küsimusi, miks peaks käekirja ilu hinnates lapsi traumeerima. Mullu detsembri keskel tõi Eesti Päevalehe ajakirjanik Laura Mallene meie ette loo ühe Harjumaa kooli teises klassis õppivast püüdlikust tüdrukust, kes pingutustest hoolimata sai kirjatehnikas hindeid kaks ja kolm miinus. Tekkis elav diskussioon, kas lastele peab ikka hindeid panema ja mis saab kahelisest ülipüüdlikust lapsest.
Tallinna ülikooli kunstididaktika dotsent Edna Vahter ütles, et arutelu kirjatehnika ja selle hindamise üle rõõmustas teda väga. Samal ajal rõhutas ta, et teema ei tohiks liikuda ühest äärmusest teise ja edaspidigi peaks kinni pidama sajanditepikkusest kokkuleppest, et a-täht näeb üldjoontes välja selline, nagu ta näeb. „Lastele võiks aga kindlasti pakkuda erinevaid tähtede kirjutamise võimalusi. Just eri kirjatüüpe harjutades kujuneb oma käekiri,” leidis ta.
Uues Avita kirjastuse töövihikus on võimalik harjutada nii siduskirja kui ka lahus tähti ja laps saab ise valida, kuidas tal on meelepärasem kirjutada. Vahteri hinnangul võiksid õpetajad kasutusele võtta veel teisigi kirjatüüpe. „Lapsed mängivad tähti kirjutades nende kujud enda jaoks läbi ja valivad kõige mugavama. Õpetaja peab professionaalina lähtuma igast lapsest eraldi. Oluline on, et kirjatehnika õppimisse ei suhtutaks nii karmilt nagu praegu. See pole koht, kus panna hindeks kaks ning eksimused suurelt ja punaselt välja tuua.”
Kui lapsel on raske, soovitas Vahter võtta kätte suur paber ja suur pintsel ning tähed läbi maalida. „Järelikult neile lastele ei sobi väiksed reavahed. Kui õpetaja märkab, et lapsel ei tule mingi konkreetne kirjatüüp välja, siis tasub uurida muid variante. Veeb on lõputu, seal on palju kirjanäidiseid ja metoodikaid,” lisas Vahter.
Uuel viisil tähtede lahku kirjutamine on õpetaja sõnul harjutamise asi, ka tema oma käekirjal on osa tähti kinni ja osa lahti. „Tähekuju valikut mõjutavad kirjutamisrütm ja ühelt tähelt teisele liikumise mugavus. Kui lapsel on tunne, et kursiivis on parem kirjutada kui püstiseid tähti, siis saab ta kursiivi kasutada. Mõnel läheb kalle aga hoopis vasakule poole. Kõige olulisem on, et kiri oleks loetav.""
Vahter on kunsti- ja kirjaõpetuse seoste kohta teinud ka magistritöö ning hiljem teemat uurides jõudnud samale järeldusele nagu teadlased: laste kunstiline areng ja kirjutamine on seotud. Lapsi saab õpetada teadlikult joonistama alates kümnendast eluaastast, samamoodi on kirjutamisega. Selleks pole valmis seitsmeaastased ja ammugi mitte lasteaiaealised. „Mida aga tehakse meie lasteaedades? Neile antakse ette töövihikud ja peenikesed reavahed, kuhu väike laps peab suutma ilusti kirjutada. Reavahedesse kirjutamist võiks hakata õppima alates seitsmendast eluaastast ja seda tingimusel, et keegi lapsi ei halvusta ega tõmba punase pastakaga sõnu õigeks. Vigu tuleb vaadelda, arutleda ja siis mänguliselt harjutada. Praegu tehakse kirjatehnikat hinnates meie lastele palju liiga,” leidis Vahter.
Lasteaialaste kohta ütles Vahter veel, et osa lapsi on maalikunstnikud ja teised graafikud. On lapsi, kes armastavad imetillukesi graafilisi kujundeid ja tunnevad ennast väga mugavalt ka väiksesse reavahesse kirjutades. Aga on neidki, kes tahavad kirjutada suure paberi peale suure pintsliga ja tähti suurelt läbi joonistada.
Riiklikus õppekavas on määratud, et kirjatehnikat hinnatakse. Vahteri kindel seisukoht on, et iga harjutust ei peaks hindama, vajaduse korral võib hindamisperioodi lõpus kokkuvõtvalt hinnata. „Koolides on oldud lastega hästi kurjad, liiga kurjad. See aga ei ole õppetöö eesmärk. Ükskõik kas on tegu seotud kursiivi või üksikute tähtedega, lapsel peab olema hea ja turvaline seda õppida.”
Kirjastandardi reform on Vahteri sõnul jäikade arusaamade muutmisel vaid jäämäe veepealne osa, ideaalis võiks anda lapsele valida üle kahe variandi vahel. „Me kõik oleme erinevad. Mõnele lapsele meeldib väga seotud kursiivi kirjutada ja nad tahavad n-ö kriksadulle teha, sest see tuleb neil hästi välja. Mäletan oma kooliajast, et minu eesnime esimest tähte E-d oli väga raske järgmise tähega siduda. Mulle ei meeldinud kirjapilt, mis tekkis e ja d ühendamisel, seega üritasin leida erinevaid lahendusi. Sellises olukorras peab laps lahenduse ise avastama.”
Kuigi tänapäeval saab digitaalselt pea kõik toimetused tehtud ja dokumendidki allkirjastatud, arvas Vahter, et pliiatsiga paberile vormistatud mõtted on intiimsemad, sügavamad ja selgema vaatega. Kui kirjutame käsitsi, siis aju töötab. Aju töötab ka arvuti klaviatuuri kasutades, aga selleks kasutatavad funktsioonid erinevad.
Klaviatuuril kirjutades ja puutetundliku seadme puhul ei kasutata kõiki sõrmi, see aga mõjutab lapse peenmotoorika arengut. Liiguvad ja arenevad teised lihased. „Kirjatehnika ja käsitsi kirjutamine mõjutab sedagi, kas räägime lihtlausetega või kasutame eesti keelele omaseid kiil-, põim- või rindlauseid. Selles ongi vahe,” märkis Vahter.
Vahterile meeldis kirjatehnika tund väga, sest kõik, mida õpetaja käskis teha, tuli väga hästi välja. Käekiri oli ilus ja vihikud olid täpselt standardkäekirja järgi täidetud. „Minul traumat pole, aga olen kahe tütre kirjutamaõppimist jälginud ja üritanud neid toetada. Noorem tütar on 11-aastane ja alles nüüd, viiendas klassis väärtustab ta ilusat kirja. Nüüd saab ta aru, et on mõtet kirjutada ühtlast kirja, aga esimeses klassis on lapsel miljon muud asja, mida täpselt teha. Kuna kirjutamine on üks koolis omandatavaid põhioskusi, mida vajame kogu elu, peaks õpetaja kirjatehnikat õpetama targalt ja professionaalselt lapsi toetades.
Järgmisel suvel ilmub kirjastusel Avita uus kirjatehnika töövihik, kus lubatakse senise siduskirja ehk kriksadullide kõrval kirjutada tähti ka lahus. Keerukad kriksadullid on pärit 19. sajandist ja praeguseks ajale jalgu jäänud, mistõttu on edaspidi lastel võimalik kirjutada raamatutest tuttavaid tähekujusid ehk lahus tähti.
Õpetajate sõnul on lapsi, kellele sobib just siduskiri, seega jääb igale lapsele valik, kumba kirjastiili ta eelistab. Paarislehekülje vasakul poolel on uuendatud käekiri, parempoolsel aga traditsiooniline. Lehekülgede ülemisel poolel on harjutusread, alumisel poolel saab kirjutada kontekstis: üksikuid tähti sõnades, sõnu tekstis ja illustratsioonidel, lauseid ja lühemaid luuletusi.
Riiklik õppekava ütleb, et laps peab esimese kooliastme jooksul õppima kirjutades kasutama õigeid tähekujusid ja -seoseid ning kirjutama loetava käekirjaga. Samuti on õpetajal kohustus laste kirjatehnikat hinnata. Spetsialistide sõnul on uus töövihik samm paremuse poole, sest väikelastel on keerukas korrektse ühtlase käekirjaga kirjutada."
"12.06.2020, 10:24",kultuur,https://epl.delfi.ee/artikkel/90152295/arhitektide-liidu-uueks-presidendiks-valiti-andro-mand,Arhitektide liidu uueks presidendiks valiti Andro Mänd,"Arhitektide liidu eesmärk on tagada kvaliteetse ruumilise keskkonna jätkusuutlik areng Eestis ja tugevdada arhitekti rolli ja kutset meie ühiskonnas. „Arhitektide liit saab peatselt sajandi vanuseks, oleme üks vanimaid organiseerunud erialaliite Eestis, kelle häält ja arvamust on ühiskond oluliseks pidanud,“ sõnas Mänd.
Vastvalitud presidendi sõnul on liidu sihiks mitmekesise ja inimväärse elukeskkonna tagamine kõigile. „Soovime pakkuda tuge, kogemust ja teadmisi kõigile, kes kujundavad avalikku ruumi, kuna selle kvaliteedist sõltub meie argipäev ja rahulolu,“ lisas Mänd.
Liidu senistele tegemistele lisaks kavatseb ta keskenduda vananeva ühiskonna, segregatsiooni ja kliimapoliitika mõjudega arhitektuurile ja linnaplaneerimisele. Tema hinnangul peavad meie hooned ja ümbritsev linnaruum senisest enam toetama vananevat ühiskonda. ""Tuleb tegeleda olemasoleva elamufondiga, et välistada juhud, kus raskendatud liikumisega inimesed jäävad oma koju sisuliselt vangi,” ütles Mänd.
Lisaks vananevale ühiskonnale on vaikselt aga järjekindlalt kasvamas ruumilise segregatsiooni probleem. „Tallinn on Euroopas üks kiiremini sotsiaalselt ja ruumiliselt lõhestuvaid linnu. Seda protsessi on võimalik ruumiloomega parandada. Ruumilise segregatsiooni protsess on meil alles algusjärgus, seega ühiskonnana me veel ei taju selle probleemi olemasolu. Samas, kui me praegu sellega ei tegele, siis ootab meid paarikümne aasta pärast ees paljude Lääne-Euroopa lõhestunud linnadega sama saatus.""
""Kliimapoliitika eesmärgid peavad olema laiemad kui ainult hoonete energiatõhusus. Peame jõulisemalt tegelema valglinnastumise peatamise ja linnade planeerimisega just kliimapoliitika võtmes,"" lausus Andro Mänd.
Andro Mänd on töötanud arhitektuuribüroodes 3+1, Kavakava, Salto ja Hoov ning osalenud mitmete märgiliste hoonete projekteerimises nagu näiteks Tartu Ülikooli Narva kolledži, Tallinna Linnateatri laiendus ning Viljandi, Rapla ja Tabasalu riigigümnaasium. Ta on lõpetanud Eesti Kunstiakadeemia arhitektuuri ja linnaplaneerimise eriala ning alates 2018. aastast olnud Eesti Arhitektide Liidu asepresident."
"05.06.2020, 00:05",lp,https://epl.delfi.ee/artikkel/90049911/must-moemaailm,Must moemaailm,"„Meil on juba üks mustanahaline modell”, „See ei sobi meie loomingulise visiooniga”, „Meie klient ei ole selleks valmis” on vaid mõned vabandused, mida moemaailmas nii kergekäeliselt esitatakse, et põhjendada mustanahaliste modellide vähest esindatust, kirjutab The Fashion Law.
Arvud räägivad enda eest. 146 moeloojast, kes esitlesid oma kollektsioone New Yorgi 2018. aasta sügisesel moenädalal, oli mustanahalisi alla 10%. Samal moenädalal kõndis laval 7608 modellist kõigest 1173 mustanahalist modelli, vahendab The Cut.
Ometi on toimunud ka tohutuid muutusi. 2018. aasta märtsikuus sai maailma ühe tuntuima luksusbrändi Louis Vuittoni meesterõivaste loominguliseks juhiks moekunstnik ja kaubamärgi Off-White looja Virgil Abloh, olles sellisel ametikohal esimene mustanahaline. 2017. aastal sai Briti Vogue’i peatoimetajaks Edward Enniful, esimene mustanahaline peatoimetaja. 2018. aasta septembris pildistas Tyler Mitchell esimese mustanahalise fotograafina Ameerika Vogue’i kaant, kus poseeris Beyonce. Muide, Beyonce oli see, kes lausa nõudis, et teda pildistaks mustanahaline fotograaf.
Üks markantsemaid näiteid on ehk tõsiasi, et mõnikord ei palgata mustanahalisi modelle sellepärast, et moesõul lava taga tegutsevad juuksurid ei tea, kuidas nende juustega toime tulla. Mustanahaline modell Anok Yai tõdeb, et tema juukseid on pildistamiste tarvis rikutud küll ja küll ning ebakompetentsed juuksestilistid on neid ka tuimalt ära lõiganud, kirjutab Fast Company."
"24.05.2017, 00:05",uudised,https://epl.delfi.ee/artikkel/78317106/b-valimiskampaania-peatati-ajutiselt-b,Valimiskampaania peatati ajutiselt,"Peaminister Theresa May konservatiivset parteid, kellele on siiani ennustatud 8. juuni valimistel suurt võitu, ei saa see paus kuidagi kahjustada. Ohuolukorras kalduvad murelikud valijad pigem toetama võimulolevat valitsust, pealegi on Mayl endise siseministrina terrorismi küsimuses märksa suurem autoriteet kui patsifistlike vaadetega leiboristil Jeremy Corbynil ja väiksemate parteide juhtidel.
Ühtlasi jäi May just enne terrorirünnakut sisepoliitilise tule alla, sest tegi esmaspäeval oma sotsiaalpoliitikas täispöörde ja loobus senisest lubadusest reformida eakate hoolekandeteenuste eest tasumise korda. Peaministri täielik meelemuutus, mis teisipäeva õhtupoolikul tundus meediale olulise teemana, on pärast Manchesteri veresauna mõneks ajaks unustatud."
"20.11.2020, 08:30",kultuur,https://epl.delfi.ee/artikkel/91721605/kultuuribiit-naitleja-ja-lavastaja-ott-aardami-playlist,KULTUURIBIIT | Näitleja ja lavastaja Ott Aardami playlist,"„Jääpüük” räägib loo imest, või õigemini sellest kummalisest nähtusest, et imed juhtuvad just lastega. Kõik ju mäletavad oma lapsepõlvest mõnd imelist seika, või vähemalt seda tunnet, et imesid ikka juhtub – no mitte iga päev, aga tuleb ette. Aga miks siis suureks kasvades imesid aina vähemaks jääb?
Loo tegelasteks on kaks venda, õde ja vanaisa. Lapsed on kasvanud suureks, peaaegu täis kasvanud, ja tuleb vastu võtta otsus, mida teha vanaisa koduga. Õe ja vendade nägemused lähevad lahku. Maja katus laguneb, aga samas seob neid selle kohaga palju imelist, eriti üks talvine seiklus. Minek omapäi jääle, et sügavast merest sikutiga suuri kalu kätte saada, nagu vanaisa räägitud pöörastes kalamehelugudes.Loe talvisest seiklusest rohkem siit.
Loo autor ja lavastaja Ott Aardam ütleb oma muusikavaliku kohta nii:David Lang: Just (After Song of Songs)Kui ""Jääpüügi"" helilooja ja muusikalise kujundaja Markus Robamiga esimest korda kohtusime ja võimalikke suundi arutasime, kuulasime ka seda David Langi teost. Olen sellest kohtumisest peale seda pala päris palju kuulanud ja iga kord see lummab mind – see tervik, mis sõnad ja muusika moodustavad, on harva esinev, ja kuigi mulle ei meeldi selle sõnaga vehkimine, geniaalne. Inglise keel pole minu jaoks kunagi nii poeetiliselt kõlanud.
Max Richter/ Vivaldi ""Vivaldi four seasons recoposed by Max Richter""Ei juhtu just tihti, et sellise mastaabiga teosele nagu on ""Neli aastaaega"" õnnestuks midagi lisada, aga minu jaoks on Max Richteri versioon väga värske ja kohati nii üllatav, et ei saa aru, miks Vivaldi kohe nii ei kirjutanud (Spring PxP remix on ka väga hea, eriti koos videoga).
Joseph Marie Clément Dall’Abaco kapriisidNeed heliteosed kõlavad ka Theatrumi lavastuses ""Poeg"", Bruno Cocset’ esituses, millele Marius Peterson tegi helikujunduse. Ääretult ilus ja sügav muusika.
Puccini ""Tosca"" aria ""E lucevan le stelle""Mulle eriti meeldib kuulata ja vaadata ühte vana ja hägusat salvestust, kus Pavarotti laulab Cavaradossi osa. Hämmastav, kuidas see ikka niimoodi läbi tuleb ja kohale jõuab.
Joose Keskitalo ""Saimaan rannalla""Jooselt võiks valida siia nimekirja ka veel palju teisi lugusid (Seitsenkertainen aurinko, Mestattiin neljä miestä, On hyvä että olet surullinen, Tämä On Voitto, Näky Keittiössä, Kilpa-ajaja jpt.), aga see pala on vast kõige rohkem teemasse – ikkagi lugu paadist, kes igatseb vetele. Müstiline poeet ja muusik. Niisugustel teemadel ja kujutluspiltidel loovat muusikut ma teist ei tea. Ja muusika ning sõnad on tihtipeale nii ootamatus kontrastis ja samal ajal sünergias, et loogiliselt võttes see kõik toimida ei võiks.
Vennaskond ""Reis kuule""Ma olen väiksest peale unistanud lennust kuule. Mida aeg edasi seda ebatõenäolisemaks see muutub, aga sellest loost saab maigu kätte. Kes teab, võib-olla polekski kuureis nii poeetiline, kui see Kaspar Jancise sõnadele loodud laul.
J. Karjalainen ""Paskahousua""See lugu tabab väga täpselt mingit kohta minu lapsepõlvest, mingi atmosfäär on väga sarnane. Täpne kujutluspilt ülemineku hetkest, turvalisest ja õndsast unne vajumisest
Stromae ""Evo Cesaria""See Brüsselis elav Aafrika juurtega muusik loob väga kaasahaaravaid võnkeid. Kui on vaja hommikul päeva käima saada – väga hea.
Cetano Veloso ""Billie Jean""Cetano varasem looming on mõnusalt otsinguline ja metsik, igatahes metsikum, kui hilisem. See cover on küll üpris erandlik tema muusikalises varasalves, aga bossa ja see Michael Jacksoni lugu kokku on midagi väga veidrat ja veetlevat.
Markus RobamKonkreetset lugu on mul raske välja tuua, kuna need palad, mida olen viimasel ajal kuulanud kannavad enamasti pealkirju ""Jääpüük 1"", ""Jääpüük 2"", ""Jääpüük 3"" jne. Aga Markuse helilooming on väga mõjus ja inspireeriv."
"04.01.2017, 00:07",sport,https://epl.delfi.ee/artikkel/76801894/noored-startisid-kodus-hasti,Noored startisid kodus hästi,"Hugo Erkmaa rebis vastaste korvi all Lojong Andarea Ladul jõuga palli käest ja söötis selle rünnakule sööstnud Georg-Simon Herodesele, kes tabas korvi alt. Pisut hiljem suurendas Erkmaa kaugvise Eesti U-18 koondise edu 71 : 52-le. Meie noorte aktiivne kaitse ja rünnakulust käisid rootslastel üle jõu ja Vaido Rego hoolealuste võidutulemuseks jäi 95 : 67.
„Meie mäng on veel väga toores, võidu tagas poiste suur hasart ja tahtmine. Võib-olla oli meil veidi õnne ka, et eksimused ei paistnud eriti välja. Oma plaani elluviimine polnud aga selline, nagu peaks,” sõnas Rego.
Võidu heaks andis suurima panuse Matthias Tass, kes kogus 15 punkti ja 12 lauapalli. Himukalt pingutasid ka kõik tema meeskonnakaaslased.
Ka U-16 poiste koondis võitis Rootsi koondist ülekaalukalt 99 : 65. Suurim korvikütt oli 19 punktiga Kaspar Kitsing.
Eesti võistkondade võiduarve avasid U-16 tüdrukud, kes alistasid tänu väga visale pingutamisele Rootsi 58 : 51. Resultatiivseim oli Anna-Gret Asi 23 punktiga.
„Neli treeningupäeva ei süvendanud optimismi, et võiksime rootslannadele vastu saada, sest pooled meie võistkonnast on sündinud 2002. aastal ehk pole veel 15-aastasedki,” ütles Eesti U-18 koondise peatreener Marko Parkonen. „Tüdrukud võitlesid nii palju, nagu nad oskavad ja suudavad. See oli tahtejõu võit.”
Balti mere turniir on meie noortekoondistele suvisteks Euroopa meistrivõistlusteks valmistumise esimene etapp. „Tüdrukud saavad häid kogemusi. EM-il võiks seada eesmärgiks kaheksa parema hulka jõudmise,” lausus Parkonen."
"27.03.2020, 00:15",lp,https://epl.delfi.ee/artikkel/89362147/purgisupid-paratsetamool-vetsupaber-olin-taisvarustuses-juba-enne-eriolukorra-algust,"Purgisupid, paratsetamool, vetsupaber... Olin täisvarustuses juba enne eriolukorra algust","Ohusignaal hakkas mu peas pinisema juba mitu päeva enne, kui Jüri Ratas eriolukorra kehtestas. Võib-olla olid need siit-sealt pudenenud infokillud, võib-olla kõhutunne, aga päris kindlasti välismaa veebisaidid, mida ühtäkki täitis koroonaviiruse levikuga kaasnev poodides toimuv mürgel. Loogiline oli oletada, et see, mis toimub seal, juhtub kohe ka siin, sest paanika – nagu viiruski – on globaalselt ja pidurdamatult leviv nähtus.
Pärast seda, kui sattusin nägema videot, kuidas kauge maa supermarketis kakeldi viimse veretilgani vetsupaberi pärast, oli selge, et sellest valgest rullist saab ka siin rahvuskangelane. Miks just vetsupaber kõikjal maailmas kulla hinda tõusis, ma välja mõelda ei suutnud, kuid parem karta kui kahetseda. Kupatasin veel kriisieelsel nädalavahetusel elukaaslase WC-paberi varumisretkele, kes naasis missioonilt kahe suure pakiga.
Kuid mulle hakkas tunduma, et võib-olla pole WC-paberit siiski piisavalt (möll välismaa supermarketites käis endiselt) ja ehk tuleks soetada muidki varusid. Paar päeva enne eriolukorra väljakuulutamist logisin e-Selverisse ja tellisin hulga asju, mida on raske käe otsas tassida (autot pole meie peres juba mitu aastat), ning mis tundusid saabuva katastroofi tingimustes hädavajalikud. Nimekirjas olid mõistagi veel mõned pakid WC-paberit, aga millegipärast ka purk baklažaanimääret ja pesumasina katlakivi eemaldaja. Tellimislõtk oli toona vaid neli päeva (nüüd juba üheksa!). 14. märtsil saabusidki kohale pesupulber, klaasipuhastusvahend ja mõned purgisupid. Riisist ja põldoasupist jäin ilma, sest selleks ajaks olid tavapoodlejad kauplustele juba esimesed rüüsteretked korraldanud ja paanikakaubad ära ostnud. Pahaendeliselt puudus tellitud asjade seast ka WC-paber. Kuller rääkis midagi komplekteerija veast, aga olin kindel, et see on üksnes vabandus ja ma ei näe lisarulle enam iialgi (mis, nagu me nüüd teame, ei osutunud tõeks, sest poed summutasid esimese paanikamüügi kiiresti ja osavalt).
Ausalt öeldes pole mul kodurežiimil istudes suurt millegi üle kaevelda. Ajakirjanikuna olen ammuilma saanud vajaduse korral teha tööd kodukontorist. Need ajad polegi nii kaugel, kui seda loeti lausa privileegiks. Nüüd on see lihtsalt möödapääsmatu argireaalsus. Mõnel on kodus tööle keskenduda kergem, eriti kui ta elab üksi. Teisel keerulisem, sest lapsed ja loomad nõuavad tähelepanu või kipub mõte alatasa ekslema külmkapi sisuni.
Loeb ka sotsiaalsuse geen. Introverdi jaoks pole kodus passimine teab mis probleem, ent suhtlemisvirtuoosidest tuttavad kaebasid vangimaja meeleolu üle juba siis, kui koduarest oli kestnud vaid nädala jagu. Tunnen kaasa kõigile, kes pidid kodudesse sulguma mitme väikese lapsega, keda tuleb lõbustada, õpetada, toita ja kasida. Selle kõige kõrvalt tuleb suuta ka mingil imemoel oma tööd teha. Ma ei ole sugugi kindel, et ise selle üle elaks.
Ühelt poekäigult õnnestus hankida defitsiitne 80-kraadine viin – telefoni puhastamiseks sellest piisab.
Meie vanem laps lõpetab välismaal bakalaureuseõpinguid ja jääb suveni sinna, kuigi kerge kõhedustunne selle tõttu on hinges. Ikka oleks kindlam, kui kogu pesakond oleks Eestis valvsa pilgu all, aga Lääne-Euroopa on õnneks koht, kus ei pea igapäevaelu toimimise üle muretsema. Noorem, abiturient on piisavalt suur, et ise kõigi oma asjadega hakkama saada.
Peale ladustamisvõimaluse on elu eramajas kriisiajal üleüldse kergem kui korteris. Esiteks saab politseid pelgamata, ohutult ja isegi mitmekesi majast aeda minna. Teiseks on lähedal mets, kus peale ülerahvastatud matkaradade leidub jalutamiseks ka vaiksemaid piirkondi.
Esimestel kriisipäevadel moodustasid minu peamise liikumistrajektoori matkad pakiautomaati või poodi. Siis moodustasime lähedal elavate kolleegidega Nõmme Käimisklubi Facebooki grupi ja asusime kahe-kolmekesi lähikonnas kurseerima – enesestmõistetavalt paarimeetriste vahedega ja seetõttu vestlemisel tavalisest märksa valjemat häält kasutades. Pääsküla raba on senisest niigi rahvarohkest kohast muutunud väga rahvarohkeks, sest kusagil tahab tuppa suletud inimene ju jalgu sirutamas käia. Kuid alati võib välja otsida vähem populaarsed rajad ja siis pole häda midagi. Kui ilmus ukaas, mis lubab koos liigelda vaid kahel inimesel, hakkame edaspidi paaridesse jagunema. Kord on kord!
Eriolukord kasvatab peale paanika ja ärevuse ka muid asju. Kindlasti kuuluvad nende hulka toiduvarud ja lähtudes viimasest ka kehakaal. Kui poes käid harva, siis krabad kokku kõike, mida tundub vaja minevat ja veel tõhusates kogustes. Piiratud liikumisvõimalused, stress 24/7 kodus passimisest ja käeulatuses külmkapp maailmalõpu toiduvarudega, peale selle veel kohustuslikud söögikorrad nooremale põlvkonnale… Olen minisöökla juhataja ja peakokk ühes isikus, kes väljastab köögist ninaesist vähemalt kolm korda päevas. Tõstke käsi, kes tunneb, et pole kodus oldud nädalate kestel grammigi juurde võtnud! Hoolimata pikkadest kõndimistest metsa all tunnen, kuidas riided iga päevaga aina enam pitsitavad.
Kuna poolteist nädalat ette on sööke keeruline planeerida, tuleb aeg-ajalt teha kiirsööste poodi. Maski mul pole, küll aga on lõpukorral pakk kummikindaid, mille abil tavaolukorras olen harjunud kala puhastama. Kindad kätte, sall ninani ja minek! Ma ei tea, kuidas teil, aga minul hakkab poes nägu Murphy seaduse järgi otsemaid sügelema ja juuksekarvad silme ette langema – just siis, kui seda just nimelt kuidagi katsuda ei tohi. Enda talitsemine on tõeline katsumus.
Nädalavahetuse hommikul on Prismas rahvast sagimas enam kui küll. Absoluutselt mitte keegi poodlejatest ei hooli distantsi hoidmisest. Kas seisab keegi käruga kitsas vahes, blokeerides igasuguse edasipääsu, või nühib mõni seenior kogu aeg mu külge. Häiriv! Kellelgi poeteenindajatest, kes kaupa laiali sätivad, pole maski ja kassiirid istuvad oma lettide taga nagu haavatavad emalinnud pesal.
Hoopis teine pilt avaneb apteegis, kus astun lintidega piiratud käitluskoridori. Kassad on kaitstud klaasekraaniga, apteekritel on maskid ja kindad, milles nad näevad välja nagu turvajumalannad. Olen välismeediast nopitud vihjete järgi juba jõudnud e-apteegist varuda tõhusat C-vitamiini, tsinki ja muid immuunsust ergutavaid abivahendeid (C-vitamiin mõjub väga hästi – näen juba naha ja küünte seisukorrast!). Maske ma ei loodagi leida, aga uurin igaks juhuks, kas on saada ühekorrakindaid, sest neid läheb tarvis igal väljahüppel avalikku ellu. On! Isegi numbri- ja mudelivalik on olemas! Võtan karbi nii M kui ka L suuruses. Apteeker vaatab mulle tähelepanelikult otsa ja küsib: „Kas palavikuravimeid pole vaja? Või kurgurohtu?” Miks ta seda küsib? Kas olen tõbise ilmega? Kuuluvad kindad, palavikualandaja ja köharohi ühtsesse koroonaviiruse esmaabipaketti? Tänan viisakalt ega hakka täpsustama, et paratsetamooli (NB! Samuti paanikatoode) olin juba kodupoe apteegist varunud.
Kuna poolteist nädalat ette on sööke keeruline planeerida, tuleb aeg-ajalt teha kiirsööste poodi.
Apteegisabas seistes joonistub vähemalt sel hetkel selgelt välja kaks rühma ostjaid: vanurid, kes ostavad välja oma krooniliste haiguste ravimeid, ja nooremad, kes varuvad kriisikapi sisu: paratsetamool, köharavimid jms. Äsja rakendati ostupiirangud, aga kaks karpi paratsetamooli saab muretult kätte. Loobun isegi apteekri pakutud desinfektsioonivahendist, sest ühelt poekäigult õnnestus hankida defitsiitne 80-kraadine viin – telefoni puhastamiseks sellest piisab.
Mul on vedanud, sest just nädal enne eriolukorda käisin juuksuris. Mõne aja pean värske frisuuriga vastu, aga mis saab edasi? Kui juuksurisalongid suletakse või sinna minna ei taha, tuleb ilmselt välja otsida köögikäärid ja asuda intensiivjuuksuriõppele YouTube’is, kus on lademes õpetusi nii juukselõikamise kui ka muude tööde kohta, mis tuleb ilmselt vahepeal ära õppida. Loodetavasti pääseme telefoni- ja hambaparanduse õppimisest, aga mine tea.
Suhtluse – kui rääkida telefoni- ja veebisuhtlusest – hüppeline tihenemine on eriolukorra kõige positiivsem külg. Kõik on kodus ja kõigil on aega rääkida. Vähe sellest, kõik tahavad rääkida. Info vahetamine ja tuttav hääletoon mõjuvad praeguses olukorras nagu äsja kasutusloa saanud ülimoodne ravim – kiirelt ja tõhusalt. Ma pole ammu olnud nii hästi kursis sõprade ja sugulaste käekäiguga ning kui neil on kõik korras, vabastab iga jutuajamine organismis sutsaka looduslikku rahustidoosi. Kui enne ühendas inimesi tuntud reklaamlause järgi Nokia, siis nüüd teeb seda tahes-tahtmata koroona.
Vanema generatsiooniga läbikäimine teeb siiski veidike murelikuks. Helistamine on üks asi, aga muidu on neist seaduskuulekamad jäänud oma korteritesse vangi. Vaatan sotsiaalmeedias, kuidas seeniorsugulastele jäetakse ukse taha toidupakke, suheldakse läbi aknaklaasi või hõigeldakse rõdult. Raskel ajal tuleb sellega leppida.
Olen minisöökla juhataja ja peakokk ühes isikus, kes väljastab köögist ninaesist vähemalt kolm korda päevas.
Ütlus „sõpra tunned hädas” saab erilise tähenduse ühel hommikul, kui hooliv kolleeg pakub kriisiajal kasutamiseks oma parajasti jõude seisvat autot. „Mis sa ikka praegusel ajal ühissõidukis konutad! Väike katkuabi kulub ju ikka ära!” Minu maja ette ilmub väike punane Škoda – rõõmus märk sellest, et heade sõprade, kolleegide ja lähedaste toel elab üle ka maailmalõpu, pandeemiast rääkimata."
"03.02.2020, 00:05",valismaa,https://epl.delfi.ee/artikkel/88822707/hiina-viirusepaanika-sulgeb-piire-ja-ahvardab-maailma-majandust,Hiina viirusepaanika sulgeb piire ja ähvardab maailma majandust,"Samal ajal kui Wuhani viirus nõuab üha uusi ohvreid ja riigid üksteise järel Hiinaga ühendust katkestavad, hakkab ilmnema viirusevastase võitluse mõju Hiina majandusele. Kümned lennufirmad, sealhulgas Lufthansa, British Airways ja Finnair, on katkestanud Hiina lennud. USA, Austraalia, Uus-Meremaa ja hulk Aasia riike on keeldunud Hiinast saabuvaid välismaalasi riiki laskmast. Euroopa riikidest tegi seda esimesena Itaalia.
Ka Venemaa, kus reedel samuti viirust leiti, peatas osa Hiinasse viivaid lende. Šeremetjevo lennujaama kinnitusel suunatakse Aerofloti ja Hiina lennukompaniide allesjäänud lennud läbi eraldi terminali, et vältida kontakti muude reisijatega. Enne seda suleti jalakäijatele ja autodele Vene-Hiina maismaapiir, kuid rongiliiklus jätkub.
Täna avatakse esimest korda pärast 23. jaanuari uuesti kauplemiseks Hiina aktsiaturg, kust on oodata ränka langust. Bloombergi hinnangul on praeguse seisuga halvatud vähemalt kaks kolmandikku Hiina majandustegevusest. Forbes hoiatab, et kuna Hiina SKP on praegu ligi kümme korda suurem kui 2003. aasta SARS-i epideemia ajal, tähendab selle nõrgenemine maailmamajandusele mitu korda suuremat ohtu.
Wuhani viirus arvudes
14 642 kindlat nakatunut
305 surmajuhtumit
328 tervenenut
Kolmapäeval kinnitas Soome, et üks Lapimaal kontrollitud Hiina turist on viirusesse nakatunud, uurida lubati ka temaga kokku puutunud 15 inimest. Suurbritannia teatas reedel, et Newcastle’is on ravile viidud kaks inimest. Rootsi teatel on riigi lõunaosas haiglaravil Wuhani piirkonnas käinud naine, keda hoitakse karantiinis, kuid kelle haigusnähud pole rängad. Riigi terviseamet peab viiruse Rootsis levimise tõenäosust väga väikseks, nagu on näidanud teiste riikide kogemus.
Väljaspool Hiinat on viirus tuvastatud vaid mõnekümnel patsiendil, kellest enamik oli käinud Hiinas. Ent nakatumisjuhtumeid on olnud juba ka välismaal, sealhulgas Saksamaal ja USA-s. Nii Jaapanis, Tais kui ka Singapuris tuvastatud juhtumite arv ligineb 20-le. Filipiinidel suri eile esimene haige, Wuhanist tulnud 44-aastane Hiina mees. Maailma terviseorganisatsioon (WHO) kuulutas reedel välja rahvusvahelise hädaolukorra.
Nakkuse epitsentris Hubei provintsis suureneb haigusjuhtumite arv peale Wuhani kiiresti veel kahes lähedal asuvas suurlinnas, Huanggangis ja Xiaguanis. Provintsi kuberner Wang Xiaodong kurdab avalikult, et meditsiinivarustusest on endiselt suur puudus. Täna peaks Wuhanis avatama esimene kahest keskvalitsuse rajatud erakorralisest haiglast. Kogu provintsis on riigipühi pikendatud 13. veebruarini, liikluspiirangud puudutavad umbes 50 miljonit inimest.
Wuhani lähistel maapiirkonnas suri nälga liikumispuudega poiss, kes jäeti pärast pere sundkorras karantiini viimist üksinda koju.
Drakoonilised piirangud tekitavad provintsi elanikele üha suuremaid probleeme. Riigimeedia teatel suri Wuhani lähistel maapiirkonnas nälga liikumispuudega poiss, kes jäeti pärast pere sundkorras karantiini viimist üksinda koju. Karantiinilinnade tühjadel tänavatel käib samal ajal kõikehõlmav jälgimine. Guardianiga vestelnud Huanggangi elaniku sõnutsi hoiatatakse kodanikke neli korda päevas valjuhäälditest, et nad liikumiskeelust kinni peaksid. Iga pere peab nimetama ühe esindaja, kes tohib toidu ja esmatarbekaupade ostmiseks väljuda. Iga päev käib kodudes valitsevat olukorda kontrollimas kunagist ENSV rahvamalevat meenutav naabrivalvepatrull.
Rahvamalevlased koputavad ka Pekingi ja teiste kaugemate linnade elanike ustele, kontrollimaks, ega seal ei ole Hubei provintsist pärit inimesi. Vähem asustatud piirkondades jälgitakse elanikke kaamerate ja valjuhäälditega varustatud droonidega. Riigimeedias avaldati nädalavahetusel video sellest, kuidas droonioperaatorid manitsevad eri piirkondade elanikke piiranguid järgima. „Kõnnid ilma maskita väljas? Nende droonide terava keele eest ei pääse sa kuhugi!” naljatavad video autorid. Kõigest hoolimata pole haiguspiirkonda suudetud isoleerida. Reutersi teatel oli eelmisel nädalal Hebei ja Jiangxi provintse lahutava Jangtse jõe sillal autoliiklus küll peatatud, ent jalakäijad kõndisid takistamatult mõlemas suunas.
Hiinlasi ärritas väga kolmapäeval avaldatud uuring, milles paarkümmend peamiselt Hiina päritolu arstiteadlast kinnitasid, et viirus hakkas inimeste vahel levima juba detsembri keskpaigas. WHO-d teavitati haigusest alles 31. detsembril ja veel 20. jaanuarini kinnitas keskvalitsus rahvale, et inimeselt inimesele nakkamise kohta pole mingeid tõendeid. Laupäeval kinnitati Hiinas 2590 uut juhtumit, mis on ühe päeva rekord. Kuigi haigestunute ametlik arv jääb endiselt alla 15 000, on nakatunuid Hongkongi ülikooli teadlaste viimase hinnangu järgi tegelikult pigem 75 000. Seniste andmete põhjal võib oletada, et Wuhani viirus on oma sugulasest SARS-ist mõnevõrra nakkavam, kuid mitte nii surmav.
Hongkongi haiglatöötajate ametiühing on ähvardanud hakata täna streikima, kui omavalitsuse juht Carrie Lam ei sulge piiri Mandri-Hiinaga. Ühingu 18 000 liikme sekka kuuluvad peamiselt meditsiiniõed, aga on ka arste. Omavalitsus ja ametiühing pidasid eile streigi ärahoidmiseks viimaseid läbirääkimisi, enne seda kinnitas Lam, et mujalt Hiinast tulijate sissepääsu pole kavas piirata."
"24.11.2020, 12:20",arvamus,https://epl.delfi.ee/artikkel/91762221/allar-joks-maskikohustusest-valitsus-on-oma-padevust-selgelt-uletanud-noue-pole-seaduslik,"Allar Jõks maskikohustusest: valitsus on oma pädevust selgelt ületanud, nõue pole seaduslik","Sest kriisi hinnaks ei tohi olla „karantiinis"" õigusriik. Nõudlikkus riigivõimu suhtes on ainus ja toimiv vaktsiin põhiseaduse kaitseks.
Paistab, et inimesed ei taha kriisi ajal teada, mida valitsus valesti teeb. Nõutakse kõvemat kätt ja pehmemat suhtumist valitsusse.
Vaatamata sellele julgesin lugesin mitu korda maskisunduse korraldust ja seletuskirja, et aru saada, kas korraldus on õiguspärane.
Valitseva kohtupraktika kohaselt peab iga piirangu kehtestamiseks olema selge lubav volitusnorm. Sellist õigusnormi ei ole.
Valitsus möönab

"
"27.01.2021, 00:05",arileht,https://epl.delfi.ee/artikkel/92375493/emotsionaalsesse-vastuseisu-takerdunud-eesti-energia-tuulepark-voib-lopuks-laanemaale-ikkagi-tulla,Emotsionaalsesse vastuseisu takerdunud Eesti Energia tuulepark võib lõpuks Läänemaale ikkagi tulla,"Need vähesedki riigi ja kohaliku tasandi eriplaneeringud, mis on 2015. aastast Eestis algatatud, kipuvad leidma enneaegse lõpu. Seda kinnitab ka värske Risti tuulepargi juhtum.
„Lääne-Nigula vallavolikogu algatas meie taotluse alusel 2019. aastal valla eriplaneeringu, et välja selgitada, missugustel tingimustel ja kuhu oleks Lääne-Nigula vallas võimalik tuuleparki rajada,” räägib Eesti Energia taastuvenergia tütarfirma Enefit Green juht Aavo Kärmas. Selle otsuse alusel, mille vallavolikogu langetas ühel häälel, hakati koostama strateegilist keskkonnamõjude hindamise programmi.
„Selle kinnitas vald mullu septembris, aga juba oktoobris ilmnesid esimesed märgid, et äkki peaks hakkama juba eriplaneeringut lõpetama. See päädis lõpuks sellega, et vallavalitsus ja vallavolikogu andsid ülesande hakata ette valmistama otsuse eelnõu eriplaneeringu lõpetamiseks,” ütleb Kärmas.
Eelmise nädala neljapäeval toimunud volikogu istungil, kus asja arutati üle kolme tunni, otsustati Eesti Energia tuulepargi eriplaneering 13 poolt- ja viie kohaliku rahvasaadiku vastuhäälega lõpetada. „Kui lühidalt öelda, siis on põhjuseid kahte tüüpi: sisulised ja menetluslikud,” märgib Lääne-Nigula vallavolikogu esimees, Sotsiaaldemokraatlikku Erakonda kuuluv Neeme Suur.
Sisulistest põhjustest tõi ta esile, et sellistele tehnilistele tingimustele – 30 kuni 290-meetrist tuulikut – vastava tuulepargi rajamine ei ole kooskõlas valla muude arengueesmärkidega, näiteks elamualade arendamisega. Risti kogukond oli tuulepargi rajamise mõttele vastu. „Menetluslikud põhjused tuginevad asjaolule, et selgus, et tuulepargi eelistatud alale pole alternatiivseid alasid, mille kohta võrdlevat analüüsi teha,” lisab Suur.
Need vähesed volikogu- ja kogukonnaliikmed, kes toetasid tuulepargi eriplaneeringu jätkamist, tõdevad, et tõenäoliselt oli otsuse taga ennekõike kohalike valimiste lähedus. Rahvalt mandaadi saanud volinikud tundsid, et tagasivalituks saamiseks on selles küsimuses oluline seisukoht võtta.
Ent eriplaneeringu lõpetamise vastu oli selle juhtivkomisjon, majandus-planeerimiskomisjon, mida juhib volikogu liige põllumees Einar Pärnpuu. „Me ei näinud vajadust lõpetada, targem olnuks edasi minna, sest planeerimine oli alles algusjärgus. Aga tundub, et rahva kisa hirmutas seal kõik ära,” sõnab ta, viidates vallavalitsusele ja volikogu liikmetele.
Selle otsuse taga on ennekõike kohalike valimiste lähedus.
„Majanduskomisjon ikkagi tahaks, et ettevõtlus areneks ja kõikidele tootmistele Eesti riigis ei karjutaks kohe ei. Praegu on Eestis üks suur eitamine – alustades tselluloositehasest ja lõpetades meie juhtumiga. Vahepeal oli ka mingi kanala ja Maardus üks biometaani tehas. Igal pool on ainult ei-ei – tehke, kus tahate, aga mitte meie hoovis,” räägib Pärnpuu.
Tema sõnul ei saa süüdistada arendajat, nagu oleks planeeringu käigus võrreldud arendusalad valesti valitud. „Need alad valis ju vallavalitsuse palgatud planeerija, kes üldplaneeringut praegu teeb,” märgib Pärnpuu. Tema sõnul ei ole ühe võimaliku arendusala kohta ka kaitseministeerium veel oma selget seisukohta avaldanud.
„Mina oleksin jätkanud nii, nagu Kärmas lõpuks pakkus: istume laua taha, teeme mingi komisjoni ja hakkame arutama.”
Vald ei osanud niisugust keerulist planeeringut menetleda, tõdeb Ristil tegutsev ettevõtja Sven Köster. „Vald tellis selle nii, nagu meil ikka need asjad käivad: vähempakkumise korras. Ja see firma, kes planeeringu tegi, ei olnud vist ka enne niivõrd suurt planeeringut teinud ega osanud probleemidega arvestada,” põhjendab Köster.
Tema sõnul ei osanud keegi esiti arvestada probleemidega, mis lõpuks tekkisid. „Tegelikult on ka kohaliku kasu mudel puudu. Praegu on ju nii, et kohalik kasu käib kokkuleppel arendajaga – on mingid MTÜ-d tehtud –, aga sellist kohalikku kasu seadust ei ole. See oli nüüd üks suur miinus, sest vastased said kohe öelda, et tegemist on äraostmisega,” lisab ettevõtja.
Köster oli üks väheseid kogukonnaliikmeid, kes võttis eriplaneeringu jätkamise toetuseks avalikult sõna. See maksis talle ka kätte. „Ega mulle jõulude ajal ja uuel aastal häid soove ei öeldud. Sisuliselt olin seal ikkagi persona non grata. Tagantjärele on emotsioonid maha rahunenud ja nii mõnigi on tulnud lepitust pakkuma,” tõdeb ta.
Julguse sõna võtta sai Köster sellest, et kuulus aastaid Eesti erametsaliidu juhatusse. Seal ta nägi, kuidas läks Est-Fori 2017. aasta alguses ja 2018. aasta lõpus lõpetatud tselluloositehase riikliku eriplaneeringuga. „Seal ju küpsetati see projekt ka avaliku huviga läbi. Et avalik huvi ei tapaks meil kõiki projekte ja Eestis saaks üldse midagi arendada, tuleb asju tõsiselt arutada,” rõhutab Köster.
Tema sõnul peaks eriplaneeringute puhul laskma arendajal vähemalt uuringuid teha ja alles siis küsima avalikku arvamust. „Planeerimismenetlust tuleks muuta selle kohta, kuidas arvestada avalikku arvamust, ja tuleks koolitada kohalikke omavalitsusi eriplaneeringuid tegema,” arvab Köster.
Lääne-Nigula vallavolikogu esimees Neeme Suur rõhutab, et nad jõudsid planeeringut menetledes tupikusse. „Planeeringu sisulised vastuolud ja menetluse puudujäägid olid selgeks saanud. Jah, see oligi valla korraldatav planeering, mille algatas vallavolikogu. Selle tõttu lasus just volikogul kohustus asjakohaselt reageerida,” märgib ta. Tema arust oleks menetluse jätkamine selgusetut olukorda üksnes süvendanud.
Suure sõnul sai selgeks, et huvitatud pool (Enefit Green – S. L.) ei kavatse tuulepargi parameetrites eriti järele anda. „Menetlusliku külje pealt oli selgeks saanud, et alternatiivsete alade tegelik puudumine ei võimalda omavalitsusel langetada kaalutlusotsust pargi asukoha kohta. Samuti oli teada, et kaitseministeeriumi piirangud ei võimalda üldse arendaja soovitud kõrgusega tuulepargi rajamist,” selgitab Suur.
Enefit Greeni juht Aavo Kärmas ei eita, et nad oleks saanud selles ligi kaks aastat kestnud protsessis nii mõndagi teisiti teha. „Juba esimestel töökohtumistel, nagu kasvõi keskkonnamõjude strateegilise hindamise programmi tutvustus, peaks jagama inimestele nii palju infot, kui vähegi tead või arvad teadvat,” sõnab ta.
Sama teekond seisab lähiajal ees veel kahes vallas
Kuigi Läänemaal pidi Eesti Energia Risti tuulepargi eriplaneeringu puhul kaotusega silmitsi seisma, on ettevõttel veel kaks tuulepargi eriplaneeringut juba algatatud Pärnumaal.
„Maismaatuuleparkide kohta on nii Kilingi-Nõmmel kui ka Paikusel eriplaneering algatatud. Planeerija hanke tulemused selguvad esimese kvartali jooksul,” sõnab Enefit Greeni juht Aavo Kärmas, viidates Pärnumaal Saarde vallas ja Pärnu linnas algatatud planeeringutele.
„Loode-Eesti meretuulepargi kohta oleme keskkonnamõjude hindamist uuendanud, täpsustanud – vastavalt tagasisidele. Loodan, et selle keskkonnamõjude hindamise saame lähiajal teha juba avalikuks,” lisab Kärmas. Liivi lahe meretuulepargi keskkonnamõjude hindamine käib.
Mõlemad meretuulepargid on pälvinud kogukonna vastuseisu, üks Hiiumaal, teine Häädemeeste vallas.
Talle tundus, et juba planeeringu faasis arvati, et otsus on tehtud ja tuulepark tulebki sinna. „Võib-olla peaks siis veelgi lihtsamalt ja selgemalt inimestele lahti seletama, kus me praegu oleme ja mis hakkab juhtuma. Kuigi me tegime seda, saab alati paremini,” märgib Kärmas. Sven Köster nõustub.
„Ka tselluloositehase projekti puhul kasutati argumenti, et sellised mured on, ja kui arendaja ei suuda neid muresid pädeva uuringuga ümber lükata, siis jääbki vastaste hääl peale. Ja avaliku huviga õnnestub meil kõik lõpetada, sest kui alguses ei ole mingeid uuringuid tehtud, on võimalik inimeste hirmud nii kõvasti üles kütta, et allkirjad tulevad,” lisab Köster.
Erinevalt Est-Fori tselluloositehase projektist, mis pärast kaheaastast vaidlust lõpuks ülekaaluka avaliku huvi tõttu 2018. aasta novembris lõpetati ja seejärel sahtlisse maandus, ei plaani Eesti Energia tütarfirma püssi põõsasse visata.
Eriplaneeringute puhul tuleks lasta arendajal vähemalt uuringuid teha ja alles siis avalikku arvamust küsida.
Kuigi neil oleks nüüd võimalik esitada Lääne-Nigula vallavolikogu otsuse peale vaie ja see ka kohtus vaidlustada, kinnitab Enefit Greeni juht, et tema kavatseb pigem vallaga sel teemal dialoogi jätkata ja probleemidele lahendusi otsida. Seda, et tuulepark lõpuks Ristile tuleb, ei välista eriplaneeringu lõpetamise pooldajad ega vastased.
„Kuna nii riigi kui ka energiafirmade huvi tuuleelektri tootmise vastu on jätkuv, pean tõenäoliseks, et kas Enefit Green või mõni teine arendaja pöördub valla poole uue ettepanekuga eriplaneeringu algatamiseks,” lausub Neeme Suur. Ta märgib, et Enefit Greenil oleks kindlasti edumaa, sest nad juba tunnevad piirkonda ja kogukonda.
Ettevõtja Köster ei välista võimalust, et Risti tuulepargi rajamine tuleb riikliku eriplaneeringu tasandil ringiga tagasi. „See oleneb muidugi riigist, kui tähtis talle tuuleenergia on. Kui on väga tähtis, siis see tuleb riikliku eriplaneeringuga. Kohalikud ka arvavad, et millalgi see tuleb niikuinii tagasi, sest kõik eeltingimused on selle [asu]koha poolt. Ma arvan, et sinna tuleb varem või hiljem tuulepark,” ütleb ta.
Kohalikke eriplaneeringuid on algatatud neljas maakonnas
Kuna Eestis pole keskset planeeringute registrit ega menetluskeskkonda, on raske saada kohalikest eriplaneeringutest täit ülevaadet. Rahandusministeeriumi planeeringute osakonna nõunik Külli Siim ütleb, et nende teada ei ole praegu kohaliku omavalitsuse eriplaneeringuid algatatud 11 maakonnas: Põlva, Valga, Võru, Jõgeva, Lääne-Viru, Järva, Viljandi, Rapla, Saare, Hiiu ja Tartu maakonnas.
„Omavalitsuste eriplaneeringud on praegu koostamisel Pärnu ja Harju maakonnas. Ida-Viru maakonnas on ühe eriplaneeringu koostamine peatunud, sest seal on kooskõlastuste saamisega osutunud olukord keerukaks, kuid menetlust ei ole lõpetatud. Läänemaal Lääne-Nigula vallas on eriplaneeringu koostamine lõpetatud volikogu otsusega,” lausub Siim.
„Kokkuvõttes võib väita, et 2015. aastal jõustunud planeerimisseaduse kohase kohaliku omavalitsuse eriplaneeringu instrumenti ei ole kasutatud väga laialdaselt ja sel teemal ei ole ka välja kujunenud kohtupraktikat.” Siimu sõnul on kindlasti oma roll sellelgi, et praegu koostab üle 60 omavalitsuse uusi üldplaneeringuid, mille raames püütakse ka tuuleenergia arendusalad kindlaks määrata.
Siim selgitab, et nii riikliku kui ka kohaliku omavalitsuse eriplaneeringud hakkasid kehtima 2015. aasta 1. juulist ja neid puudutav regulatsioon on toodud planeerimisseaduses. See sisaldab ühise joonena nii ehitisele sobivaima asukoha valimist kui ka üksikasjaliku lahenduse koostamist, et pärast planeeringu kehtestamist saaks ehitama hakata. Riigi eriplaneering ja kohaliku omavalitsuse eriplaneering erinevad nii eesmärgi kui ka koostamise korraldaja ja planeeringu kehtestaja poolest.
Seni on algatatud kaks riiklikku eriplaneeringut, kolmanda taotluse võttis esitaja lõpuks tagasi. 2017. aastal algatas valitsus riigi eriplaneeringu puidurafineerimistehase ja selle toimimiseks vajaliku taristu rajamiseks, kuid lõpetas selle 2018. aastal ülekaaluka avaliku huvi tõttu. Mullu algatas valitsus riigi eriplaneeringu Suure väina püsiühenduse ja selle toimimiseks vajaliku taristu rajamiseks.
Selle planeeringu koostamine kestab ja kaasatud on ka kohalikud omavalitsused. „Lisaks esitati rahandusministeeriumile 2018. aasta lõpus taotlus Eestit ja Soomet ühendava raudteetunneli rajamiseks, kuid 2020. aasta septembris võttis taotleja esitatud taotluse tagasi, mille tulemusena menetlus lõppes,” sõnab Siim. Siimu sõnul ei jõua kõik taotlused eri põhjustel alati algatamise otsustamiseni.
Planeerimisseaduse järgi võib nii riiklikku kui ka kohalikku eriplaneeringut lõpetada kolmel põhjusel: kui koostamise käigus ilmnevad asjaolud, mis välistavad planeeringu elluviimise tulevikus; kui planeeringu koostamise eesmärk muutub koostamise käigus; kui planeeringu koostamise korraldaja eelarves pole vahendeid planeeringu koostamise, koostamise tellimise ja mõjude hindamisega kaasnevate kulude kandmiseks ja planeeringu koostamisest huvitatud isik selliseid kulusid ei kanna."
"26.02.2016, 13:29",valismaa,https://epl.delfi.ee/artikkel/73795013/kreeka-keeldus-austria-siseministrit-ateenas-vastu-votmast,Kreeka keeldus Austria siseministrit Ateenas vastu võtmast,"Kahe Euroopa Liidu liikmesriigi vahel on puhkenud tüli Viini sammude pärast pagulaste sissevoolu piiramiseks, vahendab Reuters.
Neljapäeval kutsus Kreeka tagasi oma suursaadiku Austrias ning ähvardas blokeerida Euroopa Liidu otsuste tegemise mehhanismid, kui rändekriisiga ei tegelda ühiselt."
"13.05.2016, 12:29",arileht,https://epl.delfi.ee/artikkel/74519075/eesti-majandus-vottis-hoo-ules-lati-oma-tegi-akilise-pidurduse,"Eesti majandus võttis hoo üles, Läti oma tegi äkilise pidurduse","Eurostati andmetel kiirenes ka Leedu majanduskasv, mis ulatus 2,4 protsendini.
Seevastu Läti majanduskasv on pidurdunud 1,3 protsendile. Mullu neljandas kvartalis kasvas veel lõunanaabri majandus 2,2% ja kolmandas kvartali 3,3%. Kvartal varasemaga võrreldes on Läti majandus langenud juba teist kvartalit jutti.
Euroala majanduskasv aeglustus aastases võrdluses 1,5 protsendile ja Euroopa Liidu oma 1,7 protsendile. Samas kvartaalses võrdluses kiirenes mõlema majanduskasv 0,5 protsendile.
Euroopa Liidus oli kiireim majanduskasv Rumeenias (4,2%). Vähemalt 3% kasvas majandus Slovakkias (3,6%) ja Hispaanias (3,4%)."
"06.10.2017, 00:05",kultuur,https://epl.delfi.ee/artikkel/79741110/nobeli-kirjanduspreemia-briti-proosa-lipulaevale,Nobeli kirjanduspreemia Briti proosa lipulaevale,"Kui mullune Nobeli kirjanduspreemia võitja Bob Dylan osutus avalikkusele – ja bardile endalegi – parajaks üllatuseks, siis tänavune võitja Kazuo Ishiguro on turvaline valik, millele paljud raamatusõbrad heakskiitvalt kaasa noogutavad. Ishigurol on fänne ka Eestis, sest enamik ta romaane on eesti keelde tõlgitud, samuti on siin linastunud tema raamatute ekraniseeringud, mida on tervelt neli.
Rootsi akadeemia sõnul sai Ishiguro preemia kui kirjanik, „kelle emotsionaalselt jõulised romaanid paljastavad kuristiku, mis peitub meie maailmaga kokku kuulumise illusiooni taga”. Ishiguro teemaks on näivus – seda nii keelelisel kui ka sisulisel tasandil ja tihti need põimuvad. Oma seni viimases romaanis „Maetud hiiglane” (ee 2017) käsitleb Ishiguro peale armastuse teema veel mälestuste petlikkust nii üksikisiku kui ka rahvuse tasandil. Oma peategelaste kaudu kirjeldab ta inimlikke nõrkusi, tuues need peenetundelise meisterlikkusega lugejale väga lähedale.
Erinevalt Bob Dylanist reageeris Ishiguro uudisele kiiresti ja suure rõõmuga. „See on tohutu au, sest näitab, et olen astunud maailma suurimate kirjanike jälgedesse,” ütles ta eile BBC-le. „Maailmas on praegu rahutu aeg ja ma loodan, et kõik Nobeli preemiad liigutavad maailma positiivsemas suunas. Oleksin väga liigutatud, kui saaksin sel väga ebakindlal ajal mingilgi moel panustada positiivsesse atmosfääri.”
Kazuo Ishiguro on sündinud 1954. aastal Jaapanis Nagasakis. Tema ema oli Nagasakist pärit ja sai kannatada, kui ameeriklased 1945. aastal linnale aatomipommi viskasid. Ishiguro isa oli kasvanud Shanghais ja ehkki ta oli jaapanlane, on Ishiguro kirjeldanud tema maneere hiinalikena: kui midagi läks halvasti, siis ta naeratas. Kui Ishiguro oli viieaastane, kolis perekond Inglismaale, kus teadlasest isa sai tööd okeanograafia instituudis. Kirjaniku sõnul polnud uue kodumaaga raske kohaneda, kauboifilme ja lastesaateid vaadates sai ta keele kiiresti selgeks. Ishiguro sõnul oli Inglismaa toona teistsugune kui nüüd, mil ees ootab Brexit ja kardetakse pagulasi. „Siis suhtusid britid rahvusvahelisse kogukonda väga väljapeetult, sest nad mäletasid veel sõda. Nad tegid vahet tõsistel ja vähem tõsistel asjadel, sest olid läbi elanud hirmu, et peagi okupeerivad riigi natsid.” Jaapanis käis Ishiguro esimest korda uuesti alles 35-aastaselt.
Kuigi pere rääkis kodus jaapani keelt, on Ishiguro pannud oma romaanid kirja inglise keeles. Ent varjatud kujul kandub emakeel ka tema romaanidesse: „„Hõljuva maailma kunstnik” on sõna otseses mõttes minu kõige jaapanlikum romaan, sest tegevus toimub Jaapanis ja kõik tegelased on jaapanlased. Romaan – nii jutustaja tekst kui ka dialoogid – on jaapanikeelne, ehkki esitatud ingliskeelsena. Lugeja peab romaani ette kujutama kui tõlget, kus inglise keele taga on jaapani keel. See strateegia mõjutas romaani iga sõna igal leheküljel,” on Ishiguro ajakirjanduses öelnud.
Ishiguro esimene romaan „Mägede kahvatu terendus” ilmus Suurbritannias 1982. aastal ja äratas kohe märkimisväärset tähelepanu. Romaan lubati välja anda USA-s ja Ishiguro pandi Granta parimate noorte kirjanike nimekirja. Samal ajal oli ta juba hakanud paberile panema järgmist, „Hõljuva maailma kunstnikku”. Edukas algus ja abikaasa Lorna toetus andis kirjanikule julgust end päevatööst lahti võtta ja täiskohaga kirjanikuks hakata. Järgmised romaanid, ekraniseeringud ja preemiad on näidanud, et see oli õige otsus.
Kazuo Ishiguro elab abikaasa ja 16-aastase tütre Naomiga Londonis.
Menukas autor ka Eestis
Kazuo Ishiguro eesti keeles
„Mägede kahvatu terendus”, tõlkija Maris Pähn, Tänapäev (2000)
„Hõljuva maailma kunstnik”, tõlkija Maarja Kangro, Huma (2000)
„Päeva riismed”, tõlkija Jüri Ojamaa ja Liisi Ojamaa, Eesti Raamat (1994), kordustrükk Tänapäev (2006)
„Ära lase mul minna”, tõlkija Marja Liidja, Ersen (2015)
„Maetud hiiglane”, tõlkija Krista Kaer, Varrak (2017)"
"05.08.2017, 00:05",uudised,https://epl.delfi.ee/artikkel/79090832/e-riik-see-ei-huvita-lugejat-aga-kas-te-putinit-kardate,„E-riik? See ei huvita lugejat. Aga kas te Putinit kardate?”,"„Kõik ruttu bussi, me väljume!” hõikas üle 25 peanupu Kadri Linnas, „100 sõpra” projekti koordinaator välisministeeriumist. Ajakavva oli arvestatud lõtk hilinemisteks, kuna eri rahvustest isepäisete žurnalistide kamandamine võib osutuda keerulisemaks, kui esialgu arvatud.
Viimastel aastatel on välismeedias hakatud Eestit kujutama kui paika, millel on oht järgmisena Putini agressiooni ohvriks sattuda. Meedias ringlevad kallutatud sisuga klipid ning uudised – hiljutisim neist itaallase kirjutatud lugu „lapssõduritest”, keda meie noorkotkastena teame. Kuigi „100 sõpra” kestab juba neljandat aastat ja selles osaleb igal aastal 25 külalist vanuses 20–30, siis väärinformatsiooni levitamise vastast funktsiooni täidab projekt enim just aastast 2014, pärast Krimmi sündmusi.
Teemasid, mis noori huvitasid, oli muidugi erinevaid, kuid Eestis viibides ei saa üle ega ümber meie julgeolekupoliitikast ning e-riiklusest. Kohustuslikud visiidid Narva ja Tapale aitasid reporteritel välja kujundada lugu, mida nad Eestist oma kaasmaalastele jutustama hakkavad.
Lätist tuli Eestile külla Delfi ajakirjanik Guntars Veidemanis, kes Tapal kaitseväelaste lahingutehnika otsa ronima kibeles. „Oma loo tahan ma kirjutada Starship Technology'st, see on midagi hoopis erinevat sellest, mida ma Lätis näinud olen,” sõnas Veidemanis. Pakikanderobotid ja isesõitvad bussid on silma jäänud veel teistelegi, näiteks austria-india päritolu Saransh Sehgalile.
Iseliikuvad vidinad avaldasid Sehgalile muljet, kuid siinse ajakirjandustehnika kohta leidus tal ohtralt kritiseerivaid sõnu. „Te räägite nii palju oma inforiigist ja infoedastusest, aga ajakirjandus on teil veel eelmises kümmnendis,” ütles ta, põhjendades oma seisukohta sellega, et Eesti ajakirjandus kasutab liiga vähe digitaalseid lahendusi.
Meie e-riigist on juba varem kirjutanud Portugalist pärit Sara Otto Coelho, kes on Lissabonis Taavi Rõivast tema peaministriajal intervjueerinud. „See pole minu teema – Portugal püüab samu lahendusi tutvustada, see ei huvita enam lugejat,” rääkis noor naine. Teda paeluvad hoopis hallid passid.
„Istusime välisministeeriumis ja järsku tuli slaididele alien (määratlemata kodakondsusega isik – toim), ja neid tulnukaid on üle 85 000?” ahhetas Coelho ja lubas oma koduses väljaandes Observadoris seda teemat lahkama hakata.
Hall pass ja Eesti venelased olid teemad, mis kõigil meeles mõlkusid. Ukraina esindaja Nadiia Burbela uuris, kas halli passi omanikel on eestlastega konflikt, itaallane Gabriele Rosana soovis teada, kuidas on juhtunud, et esialgu ajutisena mõeldud hallid passid on püsivaks lahenduseks saanud.
Leedulasel Lukas Šniolisel jagus Eesti kohta kiidusõnu, kuid ta ütles, et tema kodumaal lõimumisega nii suurt probleemi ei ole. Veel mõtiskleb noormees erinevuste üle kahe riigi juubeliks valmistumise vahel: „Leedu saab ka 100, meie korraldustiim on kolm korda vahetunud, teie aga korraldate seda juba neli aastat ette. Mis minu riigil viga on?”
Narvas esinesid noortele TÜ Kolledži tegevdirektor Kristina Kallas, abilinnapea Vjatšeslav Konovalov ja ettevõtja Maria Ossipovski. Palju reisinud, pikalt Itaalias elanud ja kõrgelt haritud Ossipovski pakkus ajakirjanikele kõige suuremat huvi – taheti teada, kuidas ta end määratleb, mil määral ta eesti keelt oskab, miks ta siia tagasi tuli. Naise põhjendused, et tema kodu on siin, ei olnud nende jaoks ammendavad.
Egiptlane Mohamed Ezz oli siinsest valitsemiskultuurist lausa šokeeritud. „Teie juhid on kõik noored ja ilusad, meil on vanad ja kortsus papid,” naeris ta. Ezz plaanib koduväljaandele kirjutada loo meie riigi murest väljarändega – vastukaaluks Egiptuse sisserändeprobleemile.
Gruusia telereporter Nino Kheladze keskendub NATO-le, Tapal nähtud liitlasväed panid ta mõtlema, et ka tema kodumaa võiks NATO-ga liitumiseni jõuda. Kuigi tema operaator jäi Thbilissise, kalpsas Kheladze sõdurite vahel, roosa kleidike seljas, ja poseeris soomusmasinate najal.
Narva-visiit võeti kavasse projekti teisel aastal, rääkis sellel kõik neli aastat osalenud EL eesistumise ja EV100 välisprogrammi juht Jorma Sarv. „Tajusime pärast esimest aastat, et küsimusi Vene ohu ning piirialade kohta on nii palju, et peame neile seda näitama,” rääkis Sarv. Muutuste hulka kuulub seegi, et esimesel päeval antakse noortele lühike ülevaade sellest, mis on meie riigile raske ja mis kerge, ning külalised viiakse Eesti ettevõtetega tutvuma. Sarve sõnul ei ole programmi eesmärk Eestit üdini positiivses võtmes näidata, vaid paljastada ka riigi murekohti.
Koordinaator Kadri Linnas rääkis, et külla saavad tulla vaid nende riikide esindajad, kus asub Eesti saatkond. „Meil pole esindatud Ladina-Ameerika ja Must Aafrika, Brasiilias pandi enne saatkond kinni, kui me jõudsime siia osaleja saada,” sõnas Linnas.
Saatkonnad on projektile suureks abiks, sest just nemad aitavad selle tarbeks kõige pädevamaid tegevkirjutajaid välja valida. Suurim konkurss Tallinna lennukile astumiseks oli tänavu Venemaal ja Ukrainas, kõige kaugem osaleja saabus Uus-Meremaalt. Nüüd kipitab igaühel neist hinges mingi lugu, mida nad leheveergudel jutustama hakkavad.
• Kas operatsioon Zapad suurendab julgeoleku ohuriski?
• Kas kaitseväes tutvustatakse Vene propagandaga seotud ohte ja õpetatakse sellega hakkama saada?
• Kas Ukraina sõjast alates on kaitseliitlaste arv kasvanud?
• Millised programme on Eestis vene noorte harimiseks?
• Miks pole Eestis tekkinud debatti hallide passide staatuse üle ja kuivõrd ajutine see meede oli?
• Kuidas kasutatakse Eestis EL-i rahasid?
• Mille poolest erinevad Eesti venelased „päris” venelastest?
• Kuidas Narvas NATO-sse suhtutakse?
• Kas eestlased toetavad SKT-st 2% panustamise nõude kasvatamist?
• Kas NATO liitlased nõustavad Eesti ministreid?
• Kuidas suhtutakse Narvas ja mujal Eestis USA-sse, kas Trumpi sanktsioonid mõjutavad siinset elu?
• Kuidas õpetatakse siin ajalugu, kas poliitkorrektselt?"
"03.10.2019, 19:45",uudised,https://epl.delfi.ee/artikkel/87629595/kadrioru-legendaarses-jousaalis-viimistlesid-korvuti-muskleid-pankurid-allilmategelased-ja-politseinikud,"Kadrioru legendaarses jõusaalis viimistlesid kõrvuti muskleid pankurid, allilmategelased ja politseinikud","Narva maanteel, kunagise Kuku raadioga samas majas tegutses 2013. aastani jõusaal, kus kõrvuti võisid hantleid tõsta, jooksulindil sörkida, higistada ja samal ajal omavahel sundimatult juttu ajada näiteks Raivo Järvi, Priit Perens, Tõnu Kilgas, Aivar Rehe, Erich Krieger, Meelis Lao, Jaan Kirsipuu ja Viktor Levada.
„Viktorile – tema oli see oligarh meie keskel – õpetasime naljaga pooleks integratsiooni ja eesti keelt, sest seda ta eriti ei rääkinud,” muigab laulja Erich Krieger (58). „Olime kõik sõna otseses mõttes brothers in arms – relvavennad. See klubi oli legendaarne koht.”
Klubi omanik ja tegevjuht, karatetreeneri taustaga Eduard Rikkas (62) oli 1991. aastal augustiputši ajal eriüksuslaste komandör. Tema firma tegeles hiljem tipptasemel spordivarustuse maale toomisega ja sel põhjusel klubi rajatud saigi. „Eks kõik need kliendid jõudsid minu juurde usalduse kaudu, paljud olid minu vanad tuttavad, niimoodi moodustus seltskond,” arvab ta.
Sõna „usaldus” rõhutab ta jutuajamise käigus korduvalt. Klubi liikmeid hoiti skandaalidest ja tähelepanust armastava hoolega eemal. Ehkki tegemist polnud kinnise jõusaaliga, polnud paparatsodel sinna sissepääsu. Tuli ette, et näiteks dopinguskandaali valguses jahtis ajakirjandus saalis treenivaid tippsportlasi. Omanik ega jõusaalivennaskonna liikmed omale reetmist ei lubanud, fotograafidele kehtis kindel „ei”. Diskreetsuse säilitamise tõttu ei ole värvikate isiksuste ühisest treeninguperioodist fotosid säilinud.
Rikkas ütleb, et koos treenimises oli 50% sporti ja 50% suhtlust. Kes tahtis, müttas jõumasinate kallal, kes tahtis, ajas kaaslastega juttu. Ühiselt peeti ka jõulupidusid. Jõusaali tulles jättis igaüks koos ülerõivastega garderoobi ka oma staatuse. „See oli omavaheliste murede-rõõmude jagamine. Kujutan ette, et üksteise töö- ja pereelust teati väga palju,” lausub Rikkas.
Nii suurt ühtekuuluvustunnet ei ole suutnud luua ükski hilisem spordiasutus, nendivad kõik toonasest vennaskonnast osa saanud.
Swedbanki endine juht Priit Perens (55) meenutab, et klubis käimise periood sattus tema jaoks üsna keerulisele ajale, Eesti libises toona just majanduskriisi. Tema käis jõusaalis tööga kaasnevat igapäevastressi maandamas ja jäi muidu tihedas läbikäimises pigem pealtvaatajaks, sest püüdis suhtlemisele kulunud jõuvarusid trennisaalis taastada. „Aga samas tuleb tunnistada, et koos sportides tekib ikkagi õlatunne. Kui pingutad kellegagi kõrvuti, aga mitte võistlemiseks või sama eesmärgi nimel, vaid teed lihtsalt samu harjutusi, satud ikka jutu peale. Teretuttav olin kõigiga, Aivariga (Aivar Rehe – H. E.) suhtlesime loomulikult rohkem, ikkagi kolleegid. Aivar suhtles üldse kõigiga.”
Perensi sõnul käisid spordiklubis tihedalt ka näiteks Venemaalt pärit transiidiärimehed. „Trennis on kõik võrdsed,” rõhutab ta. Nõnda polnud imeks panna, et endine maksu- ja tolliameti juht Rehe viimistles muskleid kõrvuti näiteks politsei raskekahurväega või hoopis allmaailmaga seostatud Meelis Laoga. „Lao oli muidugi juba siis värvikas tegelane – ja on nüüdki,” sõnab Perens.
„Status Club pidi ilmselt saama selleks, mida meie tegelikult olime. Kui keegi seltskonnas märkas juhtumisi teise rahakoti vahel Kadrioru spordiklubi kaarti, siis taipas kohe: ahah, see on omainimene! Ehkki meie klubikaart polnud mingisugune kuld ega kard,” teab Rikkas, kelle sõnul aeti klubis sageli ka ärijuttu, pakuti tööd ja sõlmiti ehk lepinguidki.
„Mina käisin seal kriegerdamas – niimoodi me seda tegevust nimetasime,” tunnistab Krieger, kelle sõnul tema aur kulus paljuski jutustamisele ja kenale administraatorineiule silma viskamisele. „Tõsisemad sporditegijad küsisid ikka: ahah, tulid jälle siia kriegerdama?!”
Raivo Järvit kui kunstnikku oli Krieger teadnud ja imetlenud juba mitukümmend aastat, jõusaalis rassimine viis nad jälle kokku. „Raivo oli just astunud Reformierakonda ja hirmus tähtsust täis. Noris mu kallal, et kas käisid jälle Edgarile laulmas. Alles kaks aastat hiljem rahunes maha. Raivol oli alati mõni anekdoot või naljalugu varuks. Aga harjutamist võttis tema väga tõsiselt, viimistles oma muskleid nii hoolega ja tõsise näoga,” muheleb Krieger, keda muusikukarjäär oli viinud esinema igasugustesse paikadesse, mistõttu teinekord tema kallal natuke nokiti. Omavaheline lõõpimine ning sõbralikus vormis poliitika ja maailmavaadete arutamine käis lihtsalt asja juurde. „Aivar oli ääretult meeldiv ja tegus inimene, ajas alati kõigiga juttu, vahel oli tal tütar jõusaalis kaasas,” iseloomustab Krieger hiljuti lahkunud Aivar Rehet.
Klubi endisel juhil Eduard Rikkasel on meeles, kuidas Raivo Järvi ka pärast haigestumist ja operatsiooni treeninguid jätkas, kuniks tervis vähegi võimaldas.
Krieger möönab, et klubis polnud sugugi haruldane sattuda kokku tüüpidega, kelle kohal hõljus allilmategelase oreool. „Aga dressides olime ikka kõik ühesugused – nühime ja higistame,” selgitab ta omavahelist solidaarsust.
Rikkas nimetab Kadrioru spordiklubi kohaks, kus eelarvamused murenesid. „Meie vahel oli aumeeste mäng,” on ta veendunud. „Käisin ka ise trennis. Sageli oli asju, mida üks või teine tahtis sinuga arutada – see oli kokkusaamiste koht, aga ka aususe ja puhtuse koht.”
Omanud ka teist spordiklubi Lasnamäel, nägi ta erinevusi kõiges, aga eeskätt klientides ja nende suhtumises. „Need, kes meil Kadriorus käisid, hoidsid seda kohta nagu oma kodu. Neil oligi tõeline kodutunne. Pole just palju jõusaale, kus kõik spordiriistad pärast trenni alati omale kohale asetatakse. Meil asetati alati. Kui keegi midagi ripakile jättis või maha unustaski, siis teine läks kohe juurde ja tegi talle märkuse,” räägib Rikkas. „Kuna tuleb ette, et inimeste hügieeniharjumused on suhteliselt erinevad, siis vahel öeldi teisele sõbralikult: kuule, mine käi enne pesemas ära!”
Iialgi ei tekkinud klubis probleeme ei näppamiste ega turvalisusega üldisemalt. „Pätid meile ei tulnud. Ei teagi, oli see rohkem politseinike või Meelise (Lao – H. E.) pärast,” arutleb Rikkas. Tema sõnul tulid, spordikott seljas, klubiuksest sisse ka tipp-politseinikud, teiste hulgas K-komando looja, karatetreener Lembit Kolk.
Krieger kiidab spordiklubi peremehe vastutulelikkust ja hoolivust. „Eduard Rikkas oli tõeline peremees. Ta austas vanu sportlasi ja lasi neil tasuta trennis käia. Ka minule kehtis tasuta sissepääs, mul väga vedas selle tuumiku ja pundiga,” mäletab laulja. Ta toob esile kurioosumi: samas seltskonnas võisid koos rassida ühe naise endine ja praegune abikaasa, aga omavahel tüliks ei läinud.
Krieger lahkus klubist enne selle lõplikku sulgemist, et harjutada edaspidi oma hea sõbra Argo Aderi käe all. „Kui ära läksin, nimetati mind reeturiks,” naerab ta.
Seltskond ei olnud siiski ainult maskuliinne vabamüürlaste stiilis suletud ring. Jõusaalis ja samas majas toimunud aeroobikatrennis hoolitsesid oma hea vormi eest ka naised. Nendegi hulgas oli tuntud nimesid. „Kui oled kolm-neli korda juba ühiselt trenni teinud, satud ikka jutu peale. Ja kui pidevalt käid, siis tekib lugupidamine teiste püsivuse vastu,” selgitab Perens omavahelise solidaarsuse tekkimist.
Narva maantee 63 maja lammutati 2013. aastal. Selle asemele on kerkinud Kadrioru Ärikeskuse büroohoone. Rikkasele sinna pakutud asenduspind oli spordisaali rajamiseks liiga väike.
Vanas Kadrioru majas sõlmitud sõprussidemed aga kestavad edasi. „Kui mõni tollane tuttav linnas vastu tuleb, siis ajame ikka juttu,” kinnitab Priit Perens.
Rikkase väitel on kunagiste trennikaaslaste jaoks siiani tavapärane vahetada omavahel sünnipäevaõnnitlusi ja jõulusoove. „Mõnega jagame ka oma igapäevarõõme ja -muresid,” lisab ta. Tema sõnul pole ükski teine spordiklubi kunagist ühtsustunnet saavutanud. „On püütud, aga sellest pole midagi välja tulnud,” tunnistab endine peremees.
Pankurid, miljonärid, kultuurirahvas
Kunstnik ja poliitik Raivo Järvi
Pangandustegelane Priit Perens
Näitleja Tõnu Kilgas
Riigiametnik ja pangandustegelane Aivar Rehe
Muusik Erich Krieger
Ettevõtja Meelis Lao
Endine tipprattur Jaan Kirsipuu
Miljonär ja jalgpallitegelane Viktor Levada
Politsei eriüksuse looja ja juht, karatetreener Lembit Kolk"
"08.04.2020, 00:05",valismaa,https://epl.delfi.ee/artikkel/89489331/kuidas-vene-oigeusu-preestrid-aitasid-krimmi-annekteerida,Kuidas vene õigeusu preestrid aitasid Krimmi annekteerida,"Kuus aastat tagasi annekteeris Venemaa Ukrainalt Krimmi poolsaare. Sündmusele eelnes nn referendumi korraldamine, mida ei ole enamik riike tänini tunnustanud. Rahvahääletuse eel hakkas Ukraina sõjaväebaaside juurde üle Krimmi kogunema kummaline seltskond, mis ei tahtnud hästi kokku sobida kurikuulsate „roheliste mehikeste” ja kasakatega. Nende kõrval nähti väravate taga ka vene õigeusupreestreid, kirjutab portaal Meduza.
Kuidas said Vene võimud usumehed nõusse, et nad sellise aktsiooniga kaasa läheksid? Kõigepealt blokeerisid eraldusmärkideta vormis sõjaväelased Ukraina baaside sissepääsud. Sellele järgnevate nädalate jooksul hakkasid sinna ilmuma isikud, kes nimetasid end „läbirääkijaiks”. Ukrainlastele esitatav ultimaatum kõlas lihtsalt: need, kes ei tahtnud „Krimmi valitsuse” poole üle tulla, pidid relvad maha panema või muidu ähvardati baas tormijooksuga vallutada, kirjutab portaal.
Allika kinnitusel liitusid õigeusu preestrid läbirääkimistega 2014. aasta märtsis.
Anonüümseks jääda sooviva Vene sõjaväeluure erivägede veterani selgituse järgi helistati talle ja öeldi, et Krimmis on teatud olukord. „Meil on teid vaja, tulge siia!” meenutab ta Meduzale. Allika kinnitusel liitusid õigeusu preestrid läbirääkimistega 2014. aasta märtsis. „Kohale otsustati kutsuda isa Dmitri Peteburist. Hakkasime siis külastama kõiki baase, mis toona Ukrainale kuulusid.”
Isa Dmitri on Dmitri Vassilenkov – Peterburi piiskopkonna relvajõudude ja õiguskaitseorganitega tegeleva osakonna asejuht. Krimmis baase külastades saatis isa Dmitrit rühm relvastatud kasakaid. Operatsioonis osalenute kinnitusel suhtlesid Ukraina sõjaväelased parema meelega preestri kui roheliste mehikestega. Moskva eesmärk oli saada ukrainlased relvad rahumeelselt maha panema.
Õigeusu vaimulik kinnitas Meduzale, et on Krimmis Vene kaitseministeeriumi kaudu viibinud, kuid keeldus edasisi selgitusi jagamist. Küll teatas usumees, et Krimmi erioperatsioon õnnestus jumala abiga. „Mis see muu saab olla, kui mitte jumala ime? Issand ei lubanud verevalamisel puhkeda.” Isa Dmitri on oma karjääri jooksul mitu korda käinud asju ajamas ka Põhja-Kaukaasias ja Lõuna-Osseetias. Tema tegevust katab ka seal saladuseloor.
Venemaa presidendi käsul said nii isa Dmitri kui ka väidetavalt samuti Krimmis abiks käinud Aleksandr Nazarov hiljem Sõpruse ordeni. Arvatakse, et see määrati neile poolsaarel tehtud töö eest. Nazarov on mungakloostri Optina Pustõn preestri abi ja lennuandmetest nähtub, et mõlemad lendasid 13. märtsil miskipärast Musta mere põhjakaldale kuurortlinna Anapasse.
Meduza rõhutab, et nemad polnud ainsad Krimmi erioperatsioonil osalenud pühamehed. „Neid oli palju, kes suhtusid asja innukalt,” meenutab anonüümne endine julgeolekuallikas väljaandele. Krimmi saamiseks käis sedavõrd agar tunglemine, et kõik õigeusklikud soovijad sinna ei pääsenudki.
Ka kohalikud Krimmi usumehed, kes kuulusid toona Moskva patriarhaadile alluva Ukraina õigeusu kiriku alla, aitasid seal Vene kaitseministeeriumit. Ka ladustasid mõned Krimmi pühakojad Moskvast tulnud relvi ja majutasid kasakaid."
"16.02.2016, 00:10",kultuur,https://epl.delfi.ee/artikkel/73687143/tonu-onnepalu-muidugi-armastan-minagi-turvalisust-aga-sellel-on-alati-uks-hind,"Tõnu Õnnepalu: muidugi armastan minagi turvalisust, aga sellel on alati üks hind","Foto: Rene Suurkaev
See on lõpuks niisugune isiklik teema, et ei tahaks seda lõputult kommenteerida, aga kuna ma kord selle vea tegin, et palga saamiseks avalduse kirjutasin, eks siis pean katsuma seletada. Sain aru, et sellele „töökohale” asudes satun teatavasse avalikku rolli, millel on oma tähendus ja see tähendus omakorda ei sõltu enam sellest, mis ma ise olen ja mis kirjutan. Aga mulle on kirjutamine alati olnud kuidagi väga ja võib-olla üleliiagi isiklik asi. Ma ei või kunagi teada, kas see, mis ma kirjutan, ka midagi väärt on, kas seda on kellelegi vaja. See, et keegi mu raamatuid loeb, on mulle alati olnud üllatus. Ma ei oska etendada kirjanikku. Ma ei usu seda tegelaskuju. Aga sellega on nagu teatris, et kui ikka ei usu, siis ei saa.
Romantiline on pigem kujutlus nälgivast kirjanikust pööningukambris, teel kuulsusele. Riiklikus palgas näen ma üht järjekordset pisikest rünnakut lõputus viletsusevastases sõjas, mida moodne riik on mõistetud pidama. Aga viletsuse lained kerkivad ometi kiiremini kui kõik need riiklikud abinõud. Kirjanduse ja kirjanike olukord Eestis on muidugi keskeltläbi närune, aga närune on veel väga paljude inimeste ja valdkondade olukord. Kummaline, et majandus justkui kasvaks, raporteeritakse aina uutest edunumbritest, aga viletsus paistab kasvavat veel kiiremini.

See väikene arutelutorm, mis tolle palgaasja ümber tekkis, näitab minu jaoks pigem seda, et inimesed siiski usuvad, et kirjandus tähendab veel midagi. Et kirjanikul on mingi eriline suhe tõe ja vabadusega. Et kirjanik erinevalt kõigist teistest on nõus oma ideaalide nimel nälgima. Muidugi on see usk silmakirjalik selles valguses, kui vähe kirjandus ja kirjanik ühiskonnas tegelikult tähendavad või kui vähe meie moodne ja vaba ühiskond tegelikult üldse armastab tõde.
Tõsi, loobumises on alati suurem mõnu kui saamises. See on muidugi tõsiasi, mida tarbimisühiskond kõigest jõust eitab. Kõik kehutab meid rohkem tahtma, kuigi ainus tee olla natukenegi vabam on vähem tahta. Aga ega mina sellepärast küll veel mingi askeet ega loobuja ei ole. Olen tavaline mugav inimene ja see loobumine oli kaine kaalutlus. Lihtsalt minu jaoks, rõhutan – minu jaoks, oleks see raha olnud liiga kallis. Muidugi armastan minagi turvalisust, aga ma tean, et sellel on alati üks hind. Elus pole mingit absoluutset vabadust ega muidugi ka absoluutset kindlust – on üks lõputu kaalumine, tasakaalupunkti otsimine. Ma olen aastate jooksul teatava ebakindlusega ära harjunud. Kui ma kord valisin kirjanikutee, siis ma teadsin, et valin ka ebakindluse. Aga uskusin, et saan selle eest ka midagi vastu. Olen saanud küll.
Inspiratsioon, nagu sõna isegi osutab, on midagi sellist, mida tahtlikult esile ega välja kutsuda ei saa, kui just ei usu vaimude väljakutsumisse. Vaim (spiritus) tuleb ikka ise peale, kui tema tahab. Aga valmis olla saab. Kasvõi iga päev kirjutada, isegi kui tead, et see läheb lõpuks prügikasti. Selles mõttes on kirjanikutöö töö nagu ikka: teda tuleb teha, ta võtab aega ja jõudu ning teeb su vanaks.

Aga see on töö, mis mitte iialgi selgeks ei saa ja mille tulemuses kunagi mingit kindlust pole. Teine viis inspiratsiooniks ehk vaimu pealetulemiseks valmis olla on just nimelt mitte kirjutada, unustada kogu kirjandus ja kirjutamise kohustus ja soov. Teha tuba puhtaks ja ise ära minna. Mõlemad viisid on head ja kumbki pole kindel.
Ma kardan, et ilma selle võib-olla petliku usuta on kirjutada, kirjanduse mõttes kirjutada, lihtsalt võimatu. See oleks liiga valus ja raske, kui ikka üldse ei usuks, et su tunnistust on vaja, et see pole – kuigi on – ainult su isiklik tunnistus, et sellel on midagi pistmist tõega, sinu ajaga, sinu kaasinimestega.
Kas Stalini ajal koheldi kirjanikke hästi? Mõnda koheldi nii hästi, et paremini enam ei saagi, mõni jälle pandi vangi ja mõni lasti maha ka. Selles kõige üldisemas mõttes, mis spetsiifiliselt kirjanikke puudutab, ehk sõnavabaduse mõttes on mul tõesti olnud õnn enamiku oma elust elada üsna vabas riigis. Kuigi ka see sõnavabadus pole kunagi midagi ainult kõrgemalt poolt antut. Kirjanik, kui ta vähegi kirjanik on, loob ise sõnavabadust. Mind kirjanikuna on koheldud enamasti väga hästi. Nojah, mõnikord päris õelalt ka. Inimesi, ka kirjanikke, on ju igasuguseid. Aga pigem ikka hästi. Paremini, kui olen väärinud.
Varraku kirjastuse 25. sünnipäevaks ilmus äsja Tõnu Õnnepalu poeem „Klaasveranda”, millega on kaasas autori enda sisse loetud audioraamat."
"27.09.2018, 17:09",uudised,https://epl.delfi.ee/artikkel/83829005/eestis-koolitamas-kainud-joogagurul-mitu-raige-vagistamise-kahtlust-siinne-joogakooli-opetaja-kahtleb-suudistustes,Eestis koolitamas käinud joogagurul mitu räige vägistamise kahtlust. Siinne joogakooli õpetaja kahtleb süüdistustes,"Tai saarel Koh Phanganil tegutsenud maailma suurim tantristlik joogakool Agama sulges aasta lõpuni uksed. See juhtus pärast seda, kui Briti ajalehe Guardian vabakutseline ajakirjanik avaldas 14 naise seksuaalse väärkohtlemise ja vägistamissüüdistused. Teod olid toimunud 15 aasta jooksul.
See oli vaid pealispind. 16 endist töötajat ja õpilast rääkisid Guardianile, et koolis soodustati vägistamist, seksuaalset väärkohtlemist ja misogüünseid õpetusi. Kõige taga oli kooli liider, rumeenlane Swami Vivekananda Saraswati (kodanikunimega Narcis Tarcau), kel tihedad sidemed Eesti joogakooli ja siinsete tantrafestivaliga.
Süüdistuste järgi veendi koolis sadu naisi, et seks Tarcauga tervendab neid nii füüsiliselt kui ka spirituaalselt.
Tarcau (või siis Saraswati) on olnud guruna kohal kahel tantrafestivalil ja tema koolis on õpetanud Isvara joogakooli vedaja Karolin Tsarski.
„Ma olen õppinud selles koolis kaheksa aastat, kursis õpetustega ja ise praktiseerinud kõik need aastad,” ütles Tsarski.
Ta kahtleb süüdistustes ja usub oma õpetajasse. Tsarski istus mu ees üleni valges ja palus eristada kaht asja – Saraswati õpetust ja seda, kes ta on inimesena.
„See on fantastiline, kui palju see on mulle andnud, mida see on minuga teinud,” jagas Tsarski. Ta on Saraswatile tänulik ja näeb, millist kasu toob õpetus ka tema joogaõpilastele.
„See pole Saraswati õpetus, see on joogaõpetus. Kõik, mida me õpetame, baseerub jooga algtekstidel, mis on kirjutatud sadu ja tuhandeid aastaid tagasi,” kinnitas ta. Teiseks ei õpeta Swami Saraswati tema sõnul kunagi, et nii on, vaid ütleb, et ühes kohas on nii, Buddha kirjutatakse nii. Ta on soovitanud kuulata seda, mis teekond sind kõnetab, ja valida oma teekond.
Tsarski sõnas, et Saraswati on suure südamega inimene, kes pühendub õpilaste heaolule ja arengule.
„Ma ei usu, et Swami istub mu kõrval ja mõtleb, et… tahaks sind ära vägistada, tahaks sind ära kasutada, sest mul on seksiisu,” ütles Tsarski kerge naeru saatel. „Ma ei suuda uskuda, et tal on halbu kavatsusi olnud ühegi inimese vastu.”
Ta kirjeldas Agama kooli kui võimsat kohta, kust saavad abi ja juhatust väga paljud. Tuhanded.
Kuid välismeedia on täis artikleid, mille peategelane on Swami. Tema õpetaja on vabakutselise ajakirjaniku Be Scofieldi sõnul kurikuulus Rumeenia joogaguru Gregorian Bivolaru, kes mõisteti kuueks kuuks vangi alaealisega seksimise eest. Swami hoiatas, et need, kes Bivolaru vastu sõna võtavad, on „deemonliku mõju all” ja lähevad vastamisi „põrgulike tagajärgedega veel mitmes tulevases elus”. Paljud tema vanemõpetajad on samuti saanud vägistamis- ja/või seksuaalse ahistamise süüdistuse. Endised töötajad on väitnud, et Swami annab Tai võimudele altkäemaksu.
Sealhulgas on meedia seostanud vägistamiskahtlustega Agama joogakooli vanemõpetajat Moses Maimoni, kes väidetavalt just seetõttu koolist lahkuma sunniti ja kes ka Eestis seksuaalse ahistamise skandaalis oli.
Tsarski ütles, et saab neist naistest, kes Swamit vägistamises süüdistavad, aru.
„Ma olen ise naine. Ma olen seal koolis olnud, ma saan aru. Aga tegu on teadlikult tantristliku kooliga, mis käsitleb seksuaalsust. Paljud vaimsed koolid ei käsitle seda teemat üldse,” ütles ta. Põhjus – see on nii keeruline teema, ei taheta vastuollu sattuda, seksuaalses tantras seda tehakse ja paratamatult, ütles Tsarski. „Võivad tulla vastuolulised olukorrad.”
Ta ütles, et on palju naisi, ka tema, kes on olnud intiimses olukorras, kuid pärast seda tunnevad, et ei oleks päris seda tahtnud.
„Aga selles situatsioonis lähed kaasa, ei julge ei öelda või tahad mehele meeldida, võib-olla on emotsioon üleval ja sa lähed kaasa. Mees ka võib-olla ei adu, et ehk sa ei soovi, ei taha. Ta ei loe su mõtteid, et sa kahtled. Selliseid situatsioone juhtub meeste ja naiste vahel iga päev, sest puudub korralik kommunikatsioon,” tõdes Tsarski.
Kuid kuidas said tekkida vägistamissüüdistused?
„Ma ei usu, et mees tahab kunagi halba naisele, et ta tahaks meelega naist ära kasutada, vägistada või ahistada. Tema lihtsalt tahab väljendada ehk armastust või tundeid või näeb, et ta teeb hästi…”
„Oot… sa ei eita ju vägistamisjuhtumeid?” uurisin Tsarskilt.
„Mina ei usu, et vägistamist on toimunud. Ma ei olnud ruumis kohapeal. Aga nii palju, kui mina tean Swamit… ma ei usu elu sees, et ta tahtlikult jõuga ühtegi naist ahistanud on. Mis võis olla – arusaamatuid intiimseid olukordi. Seal on tuhandeid naisi, kes on saanud metsikuid seksuaalseid tervendamisi. Mina sealhulgas,” märkis Tsarski.
„?!?!”
„Mina sealhulgas olen saanud valusaid lööke,” kordas Tsarski. „See on teekond, mida käid, see on keeruline oma seksuaalsusele, egole. Vahest saad tagasilöögi ja sealt jälle kasvukoha. Mina ei poolda seisukohta, et naine on ohver.”
„?!?!?!!”
„Ohvri mängimine ei toeta seda naist, diskussiooni, meeste ja naiste kommunikatsiooni, et kus valesti läks, miks naine end ei väljendanud või miks mees initsiatiivi ei võtnud. Teema on mehe-naise kommunikatsiooni puudumine. Pärast seda naine tunneb end ohvrina, loob loo. See tuleb naistel metsikult hästi välja. Ka mina võiksin mängida ohvrit ja luua endale story. Minu kaastunne naistele, kes tunnevad end puudutatuna sellest.”
Ta lisas, et ei õigusta seksuaalset ahistamist. Kuid on võimatu, et olukord on mustvalge. „Seal on kaks inimest, mees ja naine. On arusaamatus. Seda juhtub kogu aeg. On normaalne seda teemat arutada, et naine ei tunneks end puudutanuna.”
Tema õpilased on samuti uurinud, mida nende õpetajad toimunust arvavad. Nad kuulavad endiselt hea meelega Swami loenguid.
„Nad kõik loodavad, et Eesti meedia ei keera selliseks nagu maailma meedia. Agamale on tehtud palju liiga.”
Facebookis on moodustatud 500-liikmeline grupp, mis kutsub boikoteerima Agama kooli.
Tsarski ütles, et kutsuks kahtluseta Swami rahuliku südamega Eestisse ka täna. Kahel korral, mil Swami siin oli, pole tema vastu Tsarski teada kaebusi olnud.
Tänaseks on ta kustutanud oma CV-st märke, mis viitab Agama koolile."
"04.12.2015, 12:05",arileht,https://epl.delfi.ee/artikkel/73119339/mertsina-ulimadalad-intressid-jaavad-euroalale-veel-pikemaks-ajaks,Mertsina: ülimadalad intressid jäävad euroalale veel pikemaks ajaks,"Mertsina sõnul on sellise sammu eesmärgiks on muuta kommertspankadel keskpangas raha hoidmine kallimaks, millega omakorda loodetakse rohkem raha suunata reaalmajandusse. Samas muudab see pankadele laenude andmise veidi kallimaks.
Peamise refinantseerimistehingu intressimäär jäeti 0,05% juurde. Lisaks sellele otsustati pikendada keskpanga varaostuprogrammi vähemalt 6 kuu võrra ehk kuni 2017. aasta märtsini.
Täiendavalt otsustati lisada keskpanga ostetavate varade hulka ka regionaalsete ja kohalike omavalitsuste võlakirjad. Eesti majandusele selle instrumendi lisamisega mõju ei ole, kuna meil puuduvad KOV-de võlakirjad. Mertsina hinnangul oli aga mõnevõrra ootamatu see, et varaostuprogrammi maht jäeti 60 miljardi juurde kuus.
""Kuigi euroala majanduskasv on tugevnemas ja laenuaktiivsus paraneb, nähakse, et seniste rahapoliitiliste sammudega ei suudeta hinnakasvu viia soovitud eesmärgini ehk kahe protsendi lähedale,"" leiab Mertsina.
Keskpanga prognoosi järgi jõuab tarbijahinnakasv 2017. aastaks keskmiselt alles 1,6 protsendini. Aeglase hinnakasvu või deflatsiooni taga on valdavalt madalad naftahinnad, samas kui baasinflatsiooni juures on näha juba tagasihoidlikku kasvu.
""Kui vaadata tootjahindasid, siis nende langus on euroalal viimastel kuudel isegi süvenenud. Tootjahindade alanemine kandub ka tarbijahindadesse ning pidurdab nende kasvu taastumist,"" lisab Mertsina.
Madalad energiahinnad vähendavad aga ettevõtete kulusid ja toetavad tarbimist ning koos sellega euroala majanduskasvu.
Inflatsiooni aeglustumisel mitmeid põhjuseid
Lisaks energiahindadele on inflatsiooni aeglustumise taga ka kaubanduse, tööjõu- ja finantsturgude suurem integratsioon maailmas. Arenenud tööstusriikide kaubandus ja ärisuhted madalamate hindadega tärkavate turgudega on viimase paari aastakümne jooksul oluliselt suurenenud, kuigi ka mitmete tärkavate turgude hinnatase konvergeerub tööstusriikide omaga.
Mertsina sõnul on seetõttu on üksikutel keskpankadel rahapoliitika toel inflatsiooni kiirendada raskem.
Küll otseselt mitte negatiivne üleöö hoiuseintress, kuid madalad intressid iseenesest on Eestis laenukasvu toetanud. ""Meie ettevõtete ja eraisikute laenuportfell kasvab aastases võrdluses juba mõõduka, 3-4 protsendise, tempoga. Samas on ettevõtetesektori investeeringud languses,"" selgitas Mertsina.
Paljude ettevõtete tööjõukulud on tema sõnul liialt kõrgele tõusnud, mis on nende kasumlikkust alandanud. Ilma nõudluse ja hindade kasvu väljavaateta, mis parandaks ettevõtete käivet, on neil raskem investeerida.
""See käib põhimõtteliselt kõikide euroala riikide kohta, et majanduse tugevdamisel ning kasvu kiirendamisel ei tohiks jääda lootma üksnes rahapoliitika toele, vaid riikidel endil tuleb kindlamal sammul teha struktuurireforme,"" märkis Mertsina.
Kui varaostuprogrammidega loodetakse tuua rohkem raha reaalmajandusse, siis on madalate intressimääradega liikunud tegelikult palju raha ka varadesse, sh kinnisvarasse ja väärtpaberiturule ning seal hindu kergitanud.
Mertsina lisas, et samuti on see ajendanud välja võtma rohkem dividende. Raha paigutamist varadesse soodustavad ka madalad hoiuseintressid.
Euro nõrgenemine
Euro hakkas pärast oktoobrikuist keskpanga koosolekut, kus Draghi teatas keskpanga võimalikust rahapoliitika lõdvendamisest, taas kindlal sammul nõrgenema.
Selle põhjuseks olid Mertsina sõnul ootused turuintressimäärade languse süvenemisest euroalal ning nende püsimisest madalal tasemel veel pikemat aega, samal ajal kui USA Föderaalreserv hakkab tõenäoliselt juba sel kuul oma baasintressimäärasid tõstma.
Kuna turud ootasid keskpangalt agressiivsemat rahapoliitika lõdvendamist, siis euro tugevnes eile järsult. Kui EKP oleks otsustanud varaostuprogrammi mahtu suurendada, oleks euro kurss tõenäoliselt kindlamalt allapoole liikunud.
Nõrgem euro toetab Mertsina selgituse kohaselt eksporti ja koos sellega majanduskasvu, samal ajal on nõrk euro pidurdanud hinnalangust. Senikaua kui EKP teostab varaostuprogrammi, föderaalreservi otsusel euroala turuintressidele olulist mõju ei tohiks olla.
""Ehk siis - euroalale jäävad ülimadalad intressid veel pikemaks ajaks,"" võttis Mertsina kokku."
"20.04.2020, 00:05",sport,https://epl.delfi.ee/artikkel/89601821/koroonaviirus-ja-carlsen-keeravad-malemaailma-kummuli,Koroonaviirus ja Carlsen keeravad malemaailma kummuli,"Kui valdav osa spordimaailmast ägab koroonaviirusest tekkinud seisaku tõttu, siis üks ala võib tuhast tõusta ja taas massideni jõuda – male.
Õigupoolest on male üks väheseid spordialasid, mis ei vaja koos olemist, piisab vaid heast internetiühendusest. Seega otsusta maailmameister norralane Magnus Carlsen arvutite taha kutsuda peale enda seitse suurt staari ja ajas sponsoritelt kokku 250 000 dollarit auhinnaraha. See on revolutsiooniline käik number üks – kunagi varem pole nii esinduslik seltskond interneti teel maleturniiri mänginud.
„Male on unikaalne, sest pole vahet, kas sa mängid puust laual või arvutis,” selgitas Carlsen. „Meil ei ole pelgalt võimalus, vaid ka kohustus pakkuda tippmaletajatele tööd ja fännidele elamust ajal, kui muu sport on karantiinis.”
Veelgi revolutsioonilisem olla ekspertide arvates turniirisüsteem, mis teeb male väga telesõbralikuks. Eelturniiril mängivad kõik kõigiga, järgnevad poolfinaalid ja finaal. Mängitakse neli 15-minutilist kiirpartiid, kus iga käiguga lisandub mõtlemisajale 10 sekundit. Kui pärast kiirmalet on seis viigis, järgneb äkksurma välkpartii – valgetel on mõtlemisaega viis minutit, mustadel neli, kuid valged peavad võitma. Kui matš lõpeb kiirpartiidega, saab võitja turniiritabelisse kolm, kaotaja null punkti. Välkpartii puhul jagunevad punktid kaks-üks.
Kaido Külaots „Alles peab jääma male konservatiivsus, kuid mitte arhailisus.”
Pärast Magnus Carlsen Invitationali esimese vooru kahte esimest matši, kus kohtusid Carlsen – Hikaru Nakamura ja Alireza Firouzja – Ding Liren, olid asjatundjad vaimustuses. Värvi lisas seegi, et Carlseni ja Nakamura matš oli täis draamat ning lõppes alles pärast välkpartiid Carlseni võiduga. „See, et Carlsen ja noor põlvkond ühendavad kiir- ja välkpartiid ning loovad uue turniirisüsteemi, võib malet igaveseks muuta,” kirjutas Saksamaa malekommentaator Jan Gustafsson. „Mängus on särtsu ja põnevust. Ma ei ole nõus vanema põlvkonnaga, kelle arvates on pikad partiid ainuõiged. Neil on kindlasti oma koht, ent kui me tahame mängu üle maailma levitada, on vaja kiirmalet.”
Peale osaliselt Carlsenile kuuluva portaali Chess24 kandis kohtumisi otse-eetri koos asjatundjate analüüsidega üle ka Norra telekanal TV2. „Kiirpartiid teevad malest telespordi,” kinnitas Norra ekspert Torstein Bae. „Pikas males võib juhtuda, et üht käiku mõeldakse tund ja selle aja jooksul ei toimu midagi. See on absurd.”
Et mäng oleks aus, on kasutusele võetud petmist välistavad meetmed. Mängijad on mitme kaamera vaateväljas, et nad ei kasutaks teisi arvuteid või muid abivahendeid ega saaks õpetust kõrval seisvatelt isikutelt.
„Ma ei usu, et sel tasemel mehed pettust üritaksid. Neil on vahelejäämisega rohkem kaotada kui ausa mänguga võita,” tõdes Eesti esimaletaja Kaido Külaots. „Teise ešeloni maletajaid tuleks rohkem kontrollida.”
1990. aastate alguses üritati samuti kiirmale läbilööki. See jõudis isegi Eurospordi ekraanile, kui omavahel võtsid mõõtu toonased staarid eesotsas Garri Kasparoviga, meenutas Külaots. Buumi paraku ei järgnenud.
„Traditsiooniline male ei kao ja maailmameister selgitatakse välja ikka pikkades partiides,” arvas Külaots. „Ühest küljest peab alles jääma male konservatiivsus, kuid mitte arhailisus. Selge on, et telepublik ei kannata välja viietunniseid partiisid, seega tuleb leida kompromiss. Carlseni turniiri igatahes kiidetakse kõikjal. Vaatasin isegi esimesi partiisid ja võin öelda, et vaatamisväärset on ka edaspidi.”
Külaotsa sõnul pole näiliselt suurt vahet, kas mängitakse publiku ees või internetis, sest nupud liiguvad ikka samamoodi. „Küll aga on vahe psühholoogias,” tõdes Külaots. „Emotsionaalsele maletajale võib rivaaliga otseselt vastamisi olek mõjuda häirivalt ja koduses vaikuses tulevad tema võimed paremini esile. Carlsen, arvan, annab seevastu sel turniiril vastasele edu, sest eelistaks vahetut võitlust.”
Magnus Carlsen Invitational
* Osalejad: Magnus Carlsen (Norra, koht maailma edetabelis: 1.), Fabiano Caruana (USA, 2,), Ding Liren (Hiina, 3.), Jan Nepomnjaštši (Venemaa, 4.), Maxime Vachier-Lagrave (Prantsusmaa, 5.), Anish Giri (Holland, 10.), Hikaru Nakamura (USA, 18.), Alireza Firouzja, (Iraan, 21.)
* Eelturniir 18.–30. aprill, poolfinaalid 1. ja 2. mai, finaal 3. mai
* Ülekanded: chess24.com iga päev Eesti aja järgi kell 17
* Auhinnafond: 250 000 dollarit. Võitja saab 70 000, 8. koht 15 000 dollarit
"
"22.01.2016, 10:09",valismaa,https://www.delfi.ee/artikkel/73486705/video-kopterite-kokkuporke-tagajarjel-hawaiil-kadunuks-jaanud-usa-merejalavaelased-kuulutati-hukkunuks,VIDEO: Kopterite kokkupõrke tagajärjel Hawaiil kadunuks jäänud USA merejalaväelased kuulutati hukkunuks,"Rannikuvalve lõpetas kadunud merejalaväelaste otsingud teisipäeval pärast seda, kui läbi oli otsitud 40 000 ruutmeremiili suurune ala ookeanil ja rannajoon, vahendab Reuters.
Merejalaväelased kuulutati ametlikult hukkunuks kolmapäeval ning merejalaväe ohvitserid andsid sellest isiklikult teada nende perekondadele.
Hukkunute vanus oli 21-41 aastat.
Kaks Kaneohe Bay merejalaväe õhujaamast pärit helikopterit CH-53E olid rutiinsel väljaõppelennul, kui nad teadetekohaselt 14. jaanuaril enne keskööd kokku põrkasid.
Otsinguid raskendasid tormid.
Rannikuvalve helikopteri meeskond märkas Oahu põhjaranniku lähistel vees kopteri tükke, kuid inimesi ei leitud.
Kumbki helikopter hädakutsungit välja ei saatnud."
"30.06.2018, 00:05",lp,https://epl.delfi.ee/artikkel/82804067/varskendavad-suvised-supid,Värskendavad suvised supid,"Fotod: Silja Luide
Palavate ilmadega, kui pole tahtmist rammusate soojade toitudega keha kinnitada, on külmad supid suurepärane kerge eine. Pealegi ei vaja need suuremat kokkamist, neid valmistada on lihtsamast lihtsam ja kõiki koostisaineid on poodides saada. Külmsuppi on võimalik ka randa ja piknikule kaasa võtta.
Hispaania lõunaosast Andaluusiast pärit gazpacho on aja jooksul kõvasti muutunud. Algul sisaldas araablastest vallutajatelt pärit supp saia, küüslauku, oliiviõli, äädikat, soola ja vett. Ajaloolaste arvates vajasid kuuma päikese käes töötavad talupojad just selliseid veerikkaid soolaseid suppe, et mitte vedelikupuuduses vaevelda.
Koostisained töödeldi uhmris ühtlaseks massiks, nagu siiani hispaanlaste seas populaarse küüslaugusupi (sopa de ajo) puhulgi. Uuest Maailmast pärinevad köögiviljad (tomat, paprika, tšillipipar) lisandusid supi koostisainete hulka alles 19. sajandil. Vähem pannakse gazpacho’sse tükeldatud sinki või kala, kõvaks keedetud muna, rohelisi viinamarju, avokaadot, arbuusi, puljongit, rosinaid vms. Piirkonniti on supp väga erinev, näiteks Antequeras pakutav tomatileem sisaldab blanšeeritud mandleid, Granada gazpacho aga paprikat ja köömneid.
Algusest peale on selle supi põhiline maitsestaja olnud küüslauk, saia kasutatakse paksuse ja toekuse andmiseks. Äädikas on oluline värskuse lisaja just soojema ilma korral ja pärineb juba Vana-Rooma ajast, kui roomlased propageerisid üle impeeriumi äädika kasutamist värskendajana.
Konsistentsilt varieeruvad gazpacho’d väga vedelast peaaegu tahkeni. Palavate ilmadega ideaalselt jahutavat ja värskendavat külma suppi serveeritakse Hispaanias vahel ka talvisel ajal soojana.
 
Eriti siidise tulemuse saamiseks võib supi enne söömist sõelast läbi suruda. Lisada võib ka (šalott)sibulat ja värsket kurki, samuti tšillipipart. Minule meeldib, kui gazpacho sisaldab maasikaid, maitseks kasutan peale soola, küüslaugu, basiiliku, Tabasco kastme ja pipra ka suhkrut ja paprikapulbrit. Retseptis esitatud koguseid ei pea täpselt järgima, vaid võib oma maitse-eelistuste järgi kohendada.
Kui Hispaaniast pärinev gazpacho on Maarjamaal kanda kinnitanud alles paaril viimasel aastakümnel, siis Vene köögist pärit okroška oli siinmail hinnatud suvine supp juba nõukogude ajal. Okroškat on Venemaal traditsiooniliselt valmistatud kaljast, mis on suurepärane janukustutaja ja säilib suvisel ajal (erinevalt näiteks piimast) hästi.
Okroška valmistatakse hapukast kaljast, aedviljadest (kartul, kurk, sibul, porgand), keedetud munadest, seentest, lihast ja kalast. Maitsestatakse sinepi ja kurgisoolveega, enne serveerimist lisatakse hapukoort ja maitserohelist. Ka keefiri põhjal valmistatud külma suppi nimetatakse Eestis sageli okroškaks, kuigi kui uurida Vene kokaraamatuid, siis on okroška alati tehtud kaljaga.
Mina olen tänavu suvel (mis algas seekord juba mai alguses) palavate ilmadega kasutanud supi valmistamiseks keefirit, millele on tootja juba lisanud nii peeti kui ka hapukurki. Kui aga soovid suppi valmistada tavalisest maitsestamata keefirist, siis lisa kindlasti retseptis kirjas olevatele komponentidele kaks keskmise suurusega keedetud peeti ja kaks-kolm värsket soolakurki koos natukese vedelikuga. Maitse andmiseks sega hulka 1 tl sinepit. Keefirit võiks olla retseptis toodud koguste jaoks umbes sama palju ehk 750 g kuni üks liiter. Nagu tomatisupi puhulgi, ei ole ka siin vaja retseptis näpuga järge ajada, vaid võib kogused ja koostisained oma maitse järgi paika seada. Igati hea ja toitev on see supp igal juhul! 
Külm keefirisupp suitsukalaga
Lõika kartulid (kui soovid, siis enne koorituna) ja redised õhukesteks viiludeks. Puhasta kala luudest ja haki noaga või murenda sõrmedega väikesteks tükkideks. Sega kausis aedviljad suitsukala ja keefiriga kergelt läbi. Võid lasta supil enne söömist tunnikese külmkapis maitsestuda.
Külm tomatisupp maasikatega
Puhasta ja tükelda tomatid, maasikad, küüslauk ja paprika. Aseta kaussi, sega soola, suhkru ja äädikaga läbi ning lase 30 minutit seista. Vala köögiviljasegu koos välja valgunud vedelikuga kannmikserisse või köögikombaini, lisa basiilik (varred lõika väiksemaks), oliiviõli ja paprikapulber ning töötle ühtlaseks."
"24.05.2018, 07:31",kultuur,https://epl.delfi.ee/artikkel/82204335/kunstnik-teet-suur-avab-kodutalus-installatsioonide-naituse,Kunstnik Teet Suur avab kodutalus installatsioonide näituse,"„Teet Suur on tuntud eeskätt Rakvere jõulukuuskede moderniseerijana, tänu millele on see väike linn mitu aastat järjest maailmakaardil figureerinud. „Lätete"" neljandal näitusel saame aimu, millist kunsti Suur igapäevaselt teeb,"" ütlevad Voronja galeristid Kaili Kask ja Raul Oreškin.
Näitusel saab näha Teet Suure skulpturaalseid vorme ja suureformaadilisi installatsioone.
Teet ise iseloomustab näitust nii: „Me kõik oleme pärit oma lapsepõlvest ja on asju, mis teevad meid selleks, kes me oleme. Vahel saavad mõned ideed nähtavaks ja võtavad kuju nii valguses kui varjus, värvis kui materjalis. Saab näha tänatehtut või homseks loodud ja isegi tulevikutöid. Minu kunstikodu on minu kunstikindlus“.
Teet Suur sündis 1973. aastal ja alustas 2009. aastal õppimist Tartu kõrgemas kunstikoolis skulptuuri erialal. Kunstikooli lõputööks valis ta lavakujunduse Iiri näitekirjaniku Conor McPhersoni näidendile ""Meresõitja"".
Alates 2013. aastast asus Suur ametisse Rakvere linnakunstnikuna. Praegu tegutseb ta vabakutselise kunstnikuna.
Näitust saab näha Lääne-Virumaal Naistevälja külas Veskimäe talus, 26. ja 27. mail kell 12-17.
Kunstibuss väljub 26. mail Tartust Vanemuise alumisest parklast kell 10.30 ja stardib Tartu suunal tagasi kell 14.00. Pileti hind edasi-tagasi on 8 eurot. Bussile tuleb samuti eelnevalt registreeruda, kirjutades aadressile raul.oreskin@gmail.com.
Näitustesari ""Lätted"" toimub EV100 kunstiprogrammi raames. Ly Lestbergi ja Liina Vedleri abiga valmib igast näitusest videoülevaade ning lisarahastuse leidmisel programmi lõppedes ka dokumentaalfilm."
"26.02.2016, 23:55",lp,https://epl.delfi.ee/artikkel/73785925/hobevalge-aplaus,Hõbevalge aplaus,"„Ta on varem silma paistnud oma minimalistliku stiiliga ja mul on hea meel, et ta otsustas ka Eesti Vabariigi sünnipäeval sellele stiilile truuks jääda. Kaunilt mõjus Ieva Ilvese juures ka kinnipandud soeng ja meeldiva lisa andsid kenasti läbimõeldud ehted,” kirjeldab Aljona ja lisab, et kuigi paljud ootasid, et Ieva kannaks Eesti disaineri loomingut, oli tal igati õigus ka teist teed minna ja sedalaadi austust avaldada hoopis Läti disainerile.
Eriti meeldis presidendiproua välimus Sandrale: „Vapustav! Puhta joonega minimalistlik kleit, mis tõi esile Ieva kauni figuuri ja rühi. Pidulikkust lisas minimalistlik kaelaehe ja absoluutne tippsaavutus oli Ieva kaunis, maitsekas soeng. Kiitused juuksurile! Kõik kokku moodustas väga stiilse, väärika ja harmoonilise terviku – puhtam, väärikam ja läbimõeldum ei saakski olla. Aplaus!”"
"02.10.2015, 01:02",arileht,https://epl.delfi.ee/artikkel/72595399/venemaa-valmistub-eraisikute-pankrotilaineks,Venemaa valmistub eraisikute pankrotilaineks,"Venemaa keskpanga asepresidendi Vassili Pozdõštševi sõnul võib pankrotivõimalust kasutada pool miljonit inimest.
Keskpanga andmetel olid eraisikutele antud laenudest augustiks 90 päeva tasumata 10,5%, kokku 1,09 triljoni rubla eest. Vedomosti kirjutas, et esimese pankrotitaotluse tegid Jakuutias Jegor ja Jelena Sofronov, kes on võlgu kolmele pangale. Võlasumma peab olema suur, sest eile jõustunud seaduse kohaselt võib pankrotiavalduse esitada, kui võlasumma ületab 500 000 rubla (ligi 7000 eurot) ja maksehäired on kestnud vähemalt kolm kuud. Ärileht"
"26.07.2018, 00:03",sport,https://epl.delfi.ee/artikkel/83154181/epeenaiskond-jai-tiitlikaitsjana-mm-il-medalita-kas-on-aeg-midagi-muuta,Epeenaiskond jäi tiitlikaitsjana MM-il medalita. Kas on aeg midagi muuta?,"peevehklejad jäid MM-il seekord medalita. Eesti spordi puhul pole sellel tõigal märgilist tähendust – palju meil ikka MM-medali omanikke leidub? Kuid arvestades, et kuu tagasi toodi EM-ilt koju viis autasu ja epeenaiskond oli tiitlikaitsja, siis võib tulemust (või õigemini tulemusetust) altminekuks pidada.
Naiskonna edu või ebaedu oleneb tihtipuhku ühestainsast torkest. Mullu alistati veerandfinaalis Saksamaa alles lisaajal ja pärast seda võideti MM-kuld. Tänavugi jäi kohtumises USA-ga kõik legendaarse ankrunaise Irina Embrichi otsustada. Neli sekundit enne matši lõppu lasi ta ameeriklannal viigistada ja lisaajal teha otsustava torke – 24 : 23 USA-le, kes alistas finaalis Korea ja krooniti maailmameistriks. Kaotused õpetavad rohkem kui võidud. Sellest tulenevad kolm küsimust.
Ameeriklannadele allajäämine oli igati loogiline. Meie omadest jõudis Katrina Lehis individuaalturniiril veerandfinaali, Embrich teise ringi ning Julia Beljajeva ja Kristina Kuusk jäid võiduta, kuid ameeriklannadest teenis Courtney Hurley pronksi, Katharine Holmes 10. ja Kelley Hurley 20. koha. Paberil oli USA parem ja kahjuks ka vehklemisrajal.
Võistkondlikul turniiril vehklesid oma taseme välja üksnes Embrich ja Lehis. Hiljutisel EM-il individuaalse pronksi võitnud Beljajeva –4 torget USA vastu oli kurjast ning ega mullusel MM-il hiilgavalt vehelnud ja EM-il hõbeda saanud Kuuse mõõk tänavu just terav olnud. Vale laagripaik? Vale ettevalmistus? Vaim ei pidanud vastu?
Võimalust vahetusi teha Eestil ülemäära pole, varumängijate pingil istub ainult Erika Kirpu. Seega peavad vehklejad ise järeldused tegema ja altmineku põhjused leidma. Nemad ju määravad endale individuaalse treeneri ja saavad kaasa rääkida laagripaikade valikul – Lehis harjutas Hiinas, mitte koos teistega Jaapanis.
Epeenaiskonna medalid on suuresti tulnud ühesuguse taktikaga: teised peavad skoori enne viimast minimatši enam-vähem tasakaalus hoidma – küll Embrich asja korda ajab. Kui Embrichil on hea päev, siis võidetakse, kui halb, siis kaotatakse. Seekord oli halb päev, Embrich ei suutnud USA vastu ühetorkelist edu hoida, ent seitse medalit on ta ankrunaisena siiski Eestile toonud.
38-aastase Embrichi aeg saab pärast Tokyo olümpiat igal juhul ümber. Siit küsimus: kas tuleks juba praegu hakata talle asendajat kasvatama? Sel MM-il, võideldes 5.– 8. koha pärast, katsetati esimest korda ankrunaisena Lehist, kuid tõepärane pilt jäi saamata. Poola vastu alustas ta viimast minimatši suures eduseisus, Prantsusmaa vastu suures kaotusseisus. Prantslannade puhul tõi Lehis küll Eesti naiskonna kolme torke võrra võidule lähemale, ent kaotus tuli arvudega 40 : 45.
Kindlasti tasub Lehise eksperimenti jätkata, ent nii tema kui ka kõik teised peaksid mõttemalli sedavõrd muutma, et ei loodaks ainult ankrunaisele, vaid teeksid ka ise skoori.
Alati pärast medalita jäämist tuleb jutuks epeenaiskonna peatreeneri Kaido Kaaberma mahavõtmise küsimus. Ja alati jääb vastuseta mitu küsimust.
Kas uus peatreener suudab garanteerida praegusest rohkem medaleid olukorras, kus vehklejad harjutavad isiklike juhendajate käe all? Kas on treenerit, kelle tuleku korral oleksid epeenaised valmis loobuma isiklikest juhendajatest, ja kui oleks, siis kes?
Kuni keegi uut peatreeneri kandidaati ei esita või sellele ametipostile astumise soovi ei väljenda, pole mõtet ka Kaaberma vallandamisest rääkida. Et võtame ta maha ja vaatame, mis edasi saab?
***
Mullusel MM-il kaheksanda koha saanud Eesti epeemeeskonnal läks Wuxis kehvasti: esimeses ringis jäädi Hispaaniale 30 : 45 alla ega jõutud isegi 16 parema sekka. Kahekordne maailmameister Nikolai Novosjolov tervise tõttu kaasa ei teinud."
"27.09.2019, 00:10",lp,https://epl.delfi.ee/artikkel/87544379/katastroofi-sattunud-laevafirma-saladuslik-juht-estline-i-direktor-oli-noukogude-diplomaat-kelle-sobrad-jaid-mere-pohja,"Katastroofi sattunud laevafirma saladuslik juht: Estline´i direktor oli Nõukogude diplomaat, kelle sõbrad jäid mere põhja","„Ta ei uskunud katastroofi. Ta ütles, et selle laevaga võib kõike juhtuda, see võib kreeni minna, võib peaaegu külili minna, et uppumise jutt saab põhineda vaid valedel andmetel. Tema jaoks oli see šokk,” meenutab 1994. aasta traagilist ööd toonane politsei peadirektori esimene asetäitja Jaan Toots. Just tema oli see, kes teatas Estline’i peadirektorile Johannes Johansonile (1945–2015) Eesti lipulaeva uppumisest.
„Kui laevahuku teade tuli, tulime kõik tööle. Sel ajal käis töö veel faksidega. Siseministeerium oli kadunud inimeste otsimise ja päästmise üks koordinaator, kuigi me palju teha ei saanud. Peamiselt tegelesid päästmisega soomlased ja rootslased. Meil vastav suur tehnika puudus,” selgitab Toots.
Raske ja psühholoogiliselt kurnava öö jooksul suhtlesid Toots ja Johanson telefonitsi korduvalt, et täpsustada järjest saabuvaid ja üha süngemaks muutuvaid teateid.
Johanson lõpetas Tallinna merekooli, Moskva rahvusvaheliste suhete instituudi ja Moskva ühiskonnateaduste akadeemia. Ta oli töötanud Eesti merelaevanduse välissuhete osakonnas, Eesti NSV välisministeeriumis, olnud diplomaatilisel tööl Rootsis ja Soomes. Aastail 1994–1997 oli ta Estline’i peadirektor.
Rootsi-Eesti laevaliini käitamiseks loodud ühisfirma Estline peadirektorit Johannes Johansoni võib pidada tänapäevase Eesti merehariduse üheks hoidjaks. Tootsi sõnul oli Johanson, kes võitis konkursi peadirektori kohale, Estline’i juhina väga kompetentne. „Koos eesti keelega valdas ta seitset keelt. Ta oskas kõiki põhjamaade keeli: soome, rootsi, norra ja taani keelt, peale selle muidugi ka puhtalt inglise ja vene keelt,” rääkis Toots. „Kuna ta oli lõpetanud Tallinna merekooli laevatehnika alal, oli ta kompetentne ka mere teemal.”
Toots kohtus Johansoniga esimest korda 1980-ndate lõpus, mil ta asutas koos Toomas Sildmäega ENSV ja Soome ühisettevõtte Finest, mis hakkas haldama Palace’i hotelli. „Finest oli Soome-Eesti ühisettevõte ja seetõttu tuli mitmeid kordi Helsingis käia. Kuna oli teada, et toonases NSV Liidu saatkonnas töötas Eesti inimene, siis niimoodi me Johansoniga tutvusimegi. Ta aitas meil ühtteist korraldada, sest tollel ajal oli ühisettevõtena hotelli üsna keeruline pidada,” meenutab Toots oma head tuttavat.
Toots lükkab ümber väited, et Johanson oli Nõukogude välisluure ohvitser. „Luuraja ta kindlasti ei olnud. Neid, kes Nõukogude saatkonnas töötasid, tembeldati tihti luurajaks ja mõned kindlasti olidki, kuid tema oli diplomaat,” rääkis Toots. „Eestlasi ei usaldatud ja tema oli üks esimesi, kes saatkonnast minema löödi, kui siin iseseisvumise sündmused peale hakkasid. Vaevalt, et luuraja niimoodi minema oleks löödud.”
Johanson asus Estline’i etteotsa kohe, kui uus laev Estonia liinile toodi. Laevafirmat juhtinud Johansoni ei ole kordagi Estonia õnnetuses süüdistatud, kuid tuttavate kinnitusel elas laevahukus sõbrad kaotanud mees katastroofi väga valusalt üle.
Tootsi sõnul muutus pärast katastroofi Johansoni elu täielikult. „Ta ei olnud õnnetuses kuidagi süüdi, kuid kandis justkui moraalset süüd, et uppus tema firma laev. Ta tundis hukkunud kapteneid Avo Pihti ja Arvo Andressoni isiklikult, sest nad olid samast merekoolist üles kasvanud poisid. Kõik tema sõbrad läksid,” sõnab Toots.
Asjaolu, et katastroofi ajal oli Estonia pardal kaks kaptenit, selgitab Toots sellega, et kapten Piht oli teel Stockholmi rootsi keele eksamile. Nimelt oli Johanson seisukohal, et Eesti kaptenid peavad tegema ära Rootsi lootsieksamid, et ei peaks iga reisi ajal Rootsi lootsi kasutama. Selleks oli aga vaja osata rootsi keelt.
„Vaatamata valule, mida ta elas üle nii oma sõprade kaotamise pärast kui ka koos hukkunute omastega, viis ta oma töö lõpule, töötades Estline’i juhina kuni firma likvideerimiseni. Kui teda hiljem mitmesse teise laevafirmasse tööle kutsuti, siis ta keeldus. Ta elas laevahukku nii sügavalt üle. Arutasime Johansoniga õnnetuse asjaolude ja põhjuste üle veel hiljemgi. Tema nägemus juhtunust erines suurel määral sellest, mis on seni jõudnud ametlikesse raportitesse,” lisab Toots.
Eesti Merelaevanduse AS-i peadirektor Toivo Ninnas, kes kuulus Estline’i nõukogusse, nimetas Johansoni rootslastega asutatud ühisettevõtte juhtimiseks väga sobivaks meheks.
„Johanson oli viisakas ja diplomaatiline mees, Moskva välissuhete instituudi haridusega. Meretööks oli ta võib-olla isegi liiga diplomaatiline, kuid arvestades rootslasi – nendega asjade ajamiseks ta sobis suurepäraselt,” ütleb Ninnas. „Meretöös peab sageli asju otse ja kohe välja ütlema, kuid tema puhul selgus sageli alles hiljem, mida ta silmas pidas.”
2000. aastal määras sihtasutuse Eesti Merehariduskeskus nõukogu, mida juhtis toonane haridusminister Tõnis Lukas, Johansoni sihtasutuse juhiks. Estonia katastroofist oli möödunud kuus aastat. Johansoni üks esimesi ülesandeid oli kokku kutsuda merehariduse ümarlaud, mille ülesanne oli merehariduse arengukontseptsiooni väljatöötamine.
Elu lõpuaastail tõmbus Johannes Johanson tagaplaanile, sõnab Toots. „Ta lõpetas oma töö siin ära, oli kusagil õppejõud ja kadus täiesti orbiidilt. Tõmbus endasse. Käis sageli Hiiumaal.”"
"06.03.2018, 00:05",sport,https://epl.delfi.ee/artikkel/81338725/222-miljoni-euro-kusimus-ja-mis-saab-klavanist,222 miljoni euro küsimus. Ja mis saab Klavanist?,"Paris Saint-Germain kulutas suvel maailmarekordilised 222 miljonit eurot, et hankida oma ridadesse Brasiilia vutiäss Neymar. Tehingul oli üksainus eesmärk: saada lõpuks Meistrite liiga trofee. Prantsusmaa meistritiitli ja karika võitmisega saadakse hakkama ka Neymarita. Nüüd on käes olukord, kus brasiillast oleks hirmsal kombel vaja, kuid tema taastub kodumaal operatsioonist ja on juba seadnud sihid suvisele MM-finaalturniirile.
Hooaegadel 2012/13 kuni 2015/16 lõppes PSG teekond Meistrite liigas alati veerandfinaalis. Mullu piirduti kaheksandikfinaaliga, kaotades imelise taassünni läbi teinud FC Barcelonale. Nüüd kipub nende tee taas otsa saama 16 parema seas. Seekord on oht komistada Madridi Realile.
Parema jala metatarsaalluu mõra tõttu nädalavahetusel Belo Horizontes operatsioonil käinud Neymar sõitis sealt eralennukiga Mangaratibas paiknevasse villasse taastuma. Praegu ei tea keegi, kas ja millal ta Pariisi naaseb.
Prantsusmaa meediast on juba tulnud vihjeid, et suvel võibki ta meeskonda vahetada. Põhiküsimus seisnevat selles, kui hästi PSG meeskond nüüd 222 miljonit eurot maksnud mängijata hakkama saab.
PSG ja Reali duellil on kaheksandikfinaalidest kõige kõvem ülemaailmne mõõde, kuid teine tänane mäng poeb rohkem eestlaste südamesse. Liverpoolis tuleb väljakule Eesti koondise kapteni Ragnar Klavani tööandja, kellel tuleb vastu seista FC Portole. Avamängu võitis FC Liverpool võõrsil 5 : 0.
Edasipääseja mõttes on selles duellis kõik selge. Ent eestlasi huvitab küsimus, kas Klavan võiks pärast pikka mängupausi jälle platsile pääseda. Viimati sai ta mänguaega 14. jaanuaril, kui sekkus lisaminutitel vahetusest Manchester Cityga peetud Premier League’i kohtumisse.
Pärast seda on Klavan olnud kimpus nii haiguse kui ka vigastusega. Nüüd on ta valmis, kuid probleeme on olnud koosseisu mahtumisega. Liverpooli peatreeneri Jürgen Klopi juttu arvestades on talle raske ka täna mänguaega loota. Isegi Liverpooli jaoks üsnagi kindlas seisus.
„Mingist puhkamisest ei saa juttugi olla. Porto on viimasel ajal võitnud koduliigas kõik kohtumised [pärast Liverpoolile kaotamist neli mängu järjest]. Vajaduse korral suudavad nad end kokku võtta. Nad tulevad võitlema,” tõdes Klopp. Midagi lihtsat ei ole Liverpoolil kaheksandikfinaali korduskohtumisest oodata.
Enne kolmapäevaseid mänge võib end üsna kindlalt tunda Manchester City. Avamängus põrmustati Basel võõrsil 4 : 0 ja nüüd saadakse töö koduväljakul lõpule viia. Teine samal ajal toimuv duell lubab tõelist põnevusheitlust: Tottenhami ja Torino Juventuse avamäng lõppes Itaalias 2 : 2.
Viimased neli kaheksandikfinaalide korduskohtumist peetakse juba järgmisel nädalal.
MEISTRITE LIIGA
Kaheksandikfinaalid
6. märts Liverpool – Porto (avamäng 5 : 0 Liverpoolile)
PSG – Madridi Real (avamäng 3 : 1 Realile)
7. märts Manchester City – Basel (avamäng ManCityle 4 : 0)
Tottenham – Torino Juventus (avamäng 2 : 2)
13. märts Manchester United – Sevilla (avamäng 0 : 0)
AS Roma – Donetski Šahtar (avamäng Šahtarile 2 : 1)
14. märts Beşiktaş – Müncheni Bayern (avamäng Bayernile 5 : 0)
FC Barcelona – Londoni Chelsea (avamäng 1 : 1)"
"01.12.2015, 11:17",valismaa,https://www.delfi.ee/artikkel/73086711/video-ja-fotod-pekingi-ohusaaste-on-viimastel-paevadel-tervisele-ohtlikul-tasemel,VIDEO ja FOTOD: Pekingi õhusaaste on viimastel päevadel tervisele ohtlikul tasemel,"Raske sudu muutis Hiina pealinna taeva monotoonselt halliks ning paari kvartali kaugusel asuvad majad olid vaevu eristatavad. Neoonreklaamid paistsid hämarusest vaid nõrgalt läbi ning paljud pekinglased kandsid tänavatel erinevaid maske, vahendab Associated Press.
Tillukeste mürgiste osakeste PM2.5 sisaldus õhus jõudis kogu linnas ohtliku üle 600 mikrogrammini kuupmeetri kohta. Maailma terviseorganisatsiooni (WHO) ohutu tase on 25. Mõnedes äärelinnades oli osakesi üle 900 mikrogrammi kuupmeetri kohta.
Pekingi kesklinna lastehaigla juures kaebasid vanemad ja vanavanemad sudu mõju üle väikestele lastele ning rääkisid, et saaste on muutnud nende lapsed vastuvõtlikuks sellistele haigustele nagu kurguinfektsioonid ja gripp.
Linnavalitsus andis pühapäeval esimese oranži häire ligi kahe aasta jooksul. Tegemist on neljaastmelisel skaalal tõsiduselt teise hoiatusega. Tehastes ja ehitusobjektidel kästi tegevust piirata.
Testide järgi võib viimase aja ränga saaste taga olla söepõletamise suurenemine, teatas Pekingi keskkonnajärelevalvekeskuse juht Zhang Dawei uudisteagentuurile Xinhua.
Energiavajadus suurenes ebatavaliselt külma ilma tõttu novembris. Suurema osa sellest kuust oli Peking mattunud püsivasse suttu.
Õhu kvaliteet halvenes reedel ja edasi kogu nädalavahetuse. Võimud teatasid, et ei andnud kõrgeima taseme hoiatust, sest ennustatakse, et tingimused paranevad kolmapäevaks.
Pekingi koolidele anti korraldus peatada tegevus vabas õhus.
Tingimusi halvendab külm õhk, mis hoiab saasteaineid maapinna lähedal, teatas Zhang. Samuti puhutakse tuulega Pekingi peale ka ümbritsevate piirkondade saastet."
"15.08.2016, 00:10",sport,https://epl.delfi.ee/artikkel/75333055/nadala-kommentaar-probleemid-ja-pseudoprobleemid,Nädala kommentaar: probleemid ja pseudoprobleemid,"Kes sportlastest või kirjatsuradest nina õue, turvaväravatest väljapoole pistnud, on näinud argi- ja ööelu, mis on eksootiline ja põnev.
Ütlen ausalt, et minu arvamus Brasiiliast on aja jooksul – olen siin riigis teist korda – palju üles-alla pendeldanud.
Laupäeval tülitas meid meediakeskuse hoovis Nigeeria televisioon, kes intervjueeris mind ja mu kolleegi Piia Puuraidu olümpia ajakirjanike ja nende töötingimuste kohta, eeldades meilt igapäevaste asjade üle kurtmist. Jah, WC-d ongi vahel umbes ja internetiga oli alguses probleeme, aga need on pseudomured, mille remondimees juba homme korda teeb, või ülehomme, kui telenovela kõrvalt aega leiab.
Hilinevatest bussidest ja kohalike võõrkeeleoskamatusest üle saades võid end tabada mõttelt, et Rio ongi olümpiaks täpselt nii valmis, kui neis tingimustes ning brasiillaste mentaliteedi ja haridustaseme puhul võimalik. Vabatahtlikud pingutavad oma vastutusala toimimise nimel tohutult, vahel isegi üle. Kohalikud on rõõmsad ja elevil, et saavad näiteks oma rannavõrkpalli võistlejatele kaasa elada. Sõu käib. Sport sobib Brasiiliasse ja võistluspaigad asuvad hingematvalt kaunites paikades, aga kui palju pisaraid ja verd on Rios olümpia nimel valatud: kaotatud kodud, arstidelt võetud palgad, koolitoidust rääkimata...
Olümpiat ei olnud Lõuna-Ameerikasse vaja. Rotatsiooni jutt on, vabandage mind, bullshit. Olümpia on siia ostetud. Meie lähme nädala pärast koju ja elu läheb siin edasi samamoodi nagu enne 2009. aasta 2. oktoobrit, kui viimased rahapakid rahvusvahelises olümpiakomitees taskuid vahetasid ja toonane president Jacques Rogge „Rio de Janei-ro” ümbrikust välja võttis. Ajas ennastki elevile. Ja päriselt ongi äge linn!
Kahju on, et suurvõistluste nimel ollakse endiselt kõigeks valmis. Järgmine kord võiks Google Mapsist Street View’ nupu üles otsida ja kahe taksojuhiga rääkida, enne kui mõni riik olümpia kandidaadiks kinnitatakse."
"28.04.2018, 00:05",lp,https://epl.delfi.ee/artikkel/81903993/loputu-tahtejoud-sodurid-kes-on-uuesti-kaima-oppinud,"Lõputu tahtejõud. Sõdurid, kes on uuesti käima õppinud","Eestis on ligi 2800 missiooniveterani, nii mehi kui ka naisi. Üksteist veterani on kaotanud välismissioonil elu – neist kaks Iraagis ja üheksa Afganistanis, paikades, kuhu rahu pole saabunud tänase päevani. Teadaolevalt on 11 missiooniveterani lahkunud enesetapu läbi.
280 missiooniveterani on saanud oma ülesandeid täites haavata. Nende vigastused on olnud väga erinevad, mõni on vajanud vaid sidet, teine kaotanud mitu jäset.
Sõjas võib kõike juhtuda. Ligi 70 veteranil on praegu püsiv tervisekahjustus, kuigi nende seas on ka selliseid, kes võivad veel täielikult taastuda. Nii mõnigi neist võib rääkida loo, mis läbi raputab – kõik on võimalik. 
Kui jalad alles, on kõik korras
„Kui kõmakas käis, oli esimene mõte: kas jalad on alles? Olid. Siis oli juba hästi,” meenutab vanemseersant Emil Hiiesalu (32). See juhtus 2010. aastal, kui noor sõdur Hiiesalu oli oma kolmandal välismissioonil Afganistanis. Estcoy-3 koosseisus oli ta meedik, 5. koosseisus kuulipilduri abi ja 9. koosseisus lahingpioneer. Pioneer peab tegelema kõige salakavalama osaga lahingutegevusest – leidma pruunilt kõrbemaastikult isevalmistatud lõhkekehad, tuntud kui IED-d, mis on paigutatud selliselt, et missioonisõdureid ootamatult tabada. Töö käib aeglaselt, rahulikult ja suure pingega. Seda tegema minnes arvestad, et alati võib midagi valesti minna.
Hiiesalu ühe sellise isevalmistatud lõhkekehaga kohtuski, aga tegu ei olnud pioneeritöö käigus juhtunud õnnetusega, vaid ta astus IED-le muu rutiinse töö käigus. Õnneks ei plahvatanud kogu laeng ja keegi oma eluga hüvasti jätma ei pidanud. Mõni kuu varem hukkus samal missioonil sarnases IED plahvatuses nooremseersant Kristjan Jalakas.
„Teadsin, mis mind ees ootab. Kolmas missioon, tead juba, kellega ja kuidas töötama hakkad,” kinnitab Hiiesalu. „Pioneer on selline amet, et mõtled enda jaoks kõik läbi. Olin näinud mehi, kes on jalgadest ilma jäänud. Kui sain plahvatuse järel aru, et mul on jalad alles ja verevarustus korras, oli selge, et väga hull asi ei ole,” räägib ta. „Ega psühholoogiliselt väga rasket hetke polnudki.” Korraks oli küll kahtlus, et ta ei saagi enam käia, aga see osutus valeks. Lömastusmurd ühel jalal nõudis korrigeerivat operatsiooni, pool aastat käis ta karkudega ja terve aasta oli haiguslehel, ent nüüd elab üsna harilikku elu.
„Mul ei ole aktiivset taastusraviperioodi olnudki, see on ikka neile, kes peavad proteesiga uuesti käima õppima,” lisab ta. Ainult sellega peab arvestama, et pikalt käia või joosta ei saa.
Nagu paljud endised missioonisõdurid, töötab Hiiesalu endiselt kaitseväes. „Teadsin juba pärast kooli, et tahan saada rahuvalvajaks,” selgitab Hiiesalu ja ütleb, et ega ta mäletagi enam, kust see mõte tuli. Igal juhul viis ta selle täide ja jäi pärast ajateenistust kaitseväkke. Praegu õpib tervishoiu kõrgkoolis õendust ja kavatseb selle ameti tulevikus riigikaitsega siduda. Peale selle on tal üks oluline amet: ta on kahe väikese poisi isa.
Oma elukaaslasega hakkas Hiiesalu suhtlema missiooni ajal. Lugu sai alguse Eestis puhkusel käies ja kestma see jäigi. Praeguseks kasvavad peres kahe- ja viieaastane poeg.
Kõva spordimees
Kas ta läheks võimaluse korral uuesti missioonile? „Praegu on vaja koolis käia ja lapsi kasvatada, aga tulevikus, miks mitte. Jalaväelast minust enam ei saa, aga meedikuna saaksin küll missioonile minna,” sõnab ta. „See on päris töö. Sa võid õppida viis aastat sõduriks, aga kui sa tegelikult kuskil ei käi... Praegused missioonid pole nii rängad, kui oli Afganistanis, lisab ta.
Eesti vigastatud veteranide ühingu ärgitusel on Hiiesalust saanud pärast vigastust oluliselt kõvem spordimees, kui ta varem oleks osanud arvata. Nüüd esindab ta Eestit veel ühes valdkonnas – veteranide sportmängudel Invictus Games.
Pesemata käte tõttu kadus liikumisvõime
Margus Hoobiga (31) juhtus tema viimasel välismissioonil Kesk-Aafrika Vabariigis ootamatu lugu –ta ei naasnud koju mitte lahinguvigastuse, vaid salakavala bakteriga.
See oli Hoobi kolmas välismissioon, enne oli ta käinud kaks korda Afganistanis. Kaitseväkke jõudis ta nii nagu paljud teised – leidis ajateenistuses, et kaitsevägi võiks talle veel üht-teist pakkuda. Nii jäigi Hoop Kuperjanovi pataljoni, läbis peagi lahingukoolis logistikaõppe ja lootis minna missioonile Iraaki. Sinna ta ei saanud, ent peagi jalutas Kuperjanovi pataljonis vastu üks vanemveebel, kes uuris, kas ta inglise keelt oskab ja ehk tahab hoopis Afganistani minna. Tahtis küll ja käis logistikaüksuse koosseisus seal 2009. ja 2011. aastal.
„Samasugusele missioonile poleks ma enam uuesti läinud, aga 2014 tuli võimalus minna Kesk-Aafrika Vabariiki, kus oli vaja täiesti nullist üles ehitada eestlaste toetusüksus,” räägib Hoop. Teenistus Aafrikas oli üldiselt rahulik. Pealinnas Banguis oli selge, et kui ühte kindlasse linnaossa minna, võib sattuda konflikti keskele, muidu oli elu rutiinne. Seda, et tuleb end põhjalikult bakterite eest kaitsta, KAV-sse minejad teadsid – sõdurite ettevalmistuse hulka kuulub hügieenireeglitega tutvumine ning sellistes riikides ei piirdu need vaid pese-enne-sööki-käsi-käsuga. „Teadsime, et on igasuguseid haigusi ja enda eest tuleb hoolitseda,” kinnitab Hoop. Bakteri noppis ta ilmselt päris missiooni lõpus. Hoop mäletab, et enne kojusõitu peatusid nad ühe öö paigas, kus sööklatöötajad ei kandnud kindaid. Reegel, mida muidu igal pool järgiti.
Hoobi bakter tuvastati alles nädal pärast koju naasmist. Tal diagnoositi raske neuroloogiline haigus – Guillaini-Barré sündroom.
Sama bakteriga kohtumine lõpeb suuremale osale inimkonnast vaid palaviku ja kõhulahtisusega, Hoop oli aga see üks 100 000-st, kellel bakter sõi ära närvirakke katva müeliinikihi. Tagajärjeks see, et ta sai end küll liigutada, ent kehast kadus jõud.
Pääses kiirelt jalule
Kõigepealt raviti välja pisipahalane ja seejärel hakkas taastusravi. „Polnud kunagi varem mõelnud kõndimisele etapikaupa. Selgus, et lihtne asi võib olla väga keeruline,” meenutab Hoop.
Tänu kaitseväele sai Hoop kasutada Haapsalus asuvat kõnnirobotit, mis tegi esialgu tema eest suurema töö ära. „Neuroloogid ei lootnud, et ma ratastoolist niipea välja saan,” räägib ta. Läks aga hästi ja kuus kuud hiljem käis Hoop juba omal jalal, ehkki päris kõik pole taastunud tänini. „Õnneks kasvab rakkude peal olev kiht ise tagasi, aga tasakaal, sõrmed ja varbad veel päris õigesti ei tööta,” ütleb Hoop.
Otsib väljakutseid
Hoop töötab 2. jalaväekompanii tagalapataljonis, kus ta tegeleb koolitus- ja planeerimistööga. „Mul pole enam vaja lihtsalt välismissioonile saada, mind huvitab sisuline pool,” räägib Hoop. „Kui oleks mõni piisavalt väljakutset pakkuva ametikohaga missioon, siis läheksin küll. Ent oskan ka Eestis enda elu tegevusega täita,” kinnitab ta.
Vabal ajal teeb kunagine rahvatantsusõber endiselt palju sporti ja seda koos teiste vigastatud veteranidega. Äsja andis ta sisse avalduse, et minna järjekordsetele Võitmatute mängudele.
Hoop on neil juba kahel korral Eesti veteranide eest ujunud ja olnud võistkonna kapten.
Kõva tööga on kõik võimalik
„Kui sa minust aru ei saa, siis küsi üle. Mul on see rääkimine halb,” ütleb veebel Agor Tettermann (40) meie vestluse jooksul üsna mitu korda. Saan jutust aru, aga tema muretsemisel on põhjus: 2004. aastal Iraagis toimunud plahvatuse tagajärjel sai Tettermann vigastuse, mille tõttu pidi õppima uuesti nii käima kui ka rääkima. „Mul on ajukahjustus. Ma ei räägi nii nagu terved inimesed. On sõnu, mis ei tule täpselt välja. Käimisega on nii, et päevad pole vennad. Mõnel hommikul on tasakaaluhäire suurem, teisel väiksem. Võnkumist on kogu aeg, olen sellega harjunud, sest see on kestnud 14 aastat,” selgitab ta. Käimisel kasutab ta abiks kõnnikeppe.
Tettermann oli 2004. aastal Estpla-9 koosseisus Iraagis. See oli tema kolmas missioon.
2004. aasta oktoobris rebis plahvatus Bagdadis tükkideks Eesti üksuse auto. Vigastada sai viis meest, neist Agor ja veel üks üliraskelt.
Kuues, Arre Illenzeer hukkus. Tema tütre nime kannab nüüd teenistuses langenud või raskelt viga saanud sõdurite lapsi toetav fond. Tettermann juhtunut ei mäleta. „Olin valel ajal vales kohas,” ütleb ta. Ta ärkas poolteist kuud hiljem Saksamaal ja tunnistab, et esimesed kindlad mälupildid pärinevad veel hilisemast ajast – 2005. aasta veebruarist. Kas ja kui palju ta taastub, ei osanud keegi ennustada. Aga ta sai haiglast välja ja kõva tööga pääses ratastoolistki. Ta tegi väga palju trenni. „Tahtejõud. Ilma selleta ma ei saaks,” kinnitab Tettermann, „ja lapsed.”
Üks laps ootas teda kodus juba siis, kui ta missioonile läks, nüüd on tal veel ka nelja-aastane tütar. Nii mõnigi, kes Tettermanniga lähemalt kokku puutunud on, kiidab, et teist nii positiivse ellusuhtumisega meest nad ei tea. Enesehaletsus olevat talle võõras.
Risti ette ei löö
Niipea kui Tettermann piisavalt taastus, läks ta tagasi kaitseväkke ja töötab seal tänini. Vahepeal võttis ette pooleli jäänud haridustee ja lõpetas keskkooli. Ta valiti isegi Pärnumaa aasta õppuriks. Kas ta läheks veel mõnele missioonile, kui võimalus avaneks? „Risti ette ei löö,” ütleb ta.
Tettermann on osalenud kõikidel seni peetud Võitmatute mängudel ja loodab neile minna ka tänavu."
"30.06.2017, 00:05",sport,https://epl.delfi.ee/artikkel/78729574/poola-aikesetormid-paiskavad-vett-tanaku-veskile,Poola äikesetormid paiskavad vett Tänaku veskile,"MM-sarjas kolmandat kohta hoidev Tänak peab kaardilugeja Martin Järveojaga startima avapäeval kolmanda autona. Tavalisel kruusateel tähendaks see ebasoodsat positsiooni, kuna esimesed masinad töötavad sellistel teedel taganttulijatele teepuhastajatena. Vihm keerab aga MM-i korraldajate põnevuse tekitamiseks juurutatud süsteemi peapeale.
Tänak tunnistas eile ennelõunal, et vihmasadu tuleb kasuks, kuna see nii-öelda pakib pinnase kokku. „Sellistes oludes oleks ees startides pidamist rohkem kui kuival teel ja see annab väikese eelise,” selgitas ta. Poolas läheb esimesena rajale MM-sarja üldliider Sébastien Ogier, teisena tema lähim jälitaja Thierry Neuville. Tänaku selja taga kihutab Jari-Matti Latvala.
Poola väikelinna Mikołajki ümbrust kummitavatest vihmasadudest ei räägita niisama. Kõik üldkasutatavad ilmaprognoosid näitavad, et ralli ajal sajab. Tõsi, ennustused muutuvad pidevalt ja väga pikka prognoosi ei maksa tõepähe võtta. On aga ebatõenäoline, et kolme võistluspäeva jooksul vihma üldse ei tule.
Esimene äikesetorm tabas rallirahvast juba kolmapäeva hilisõhtul, kui järsku tekkinud tuuleiilidele järgnesid valged sähvatused, kõrvulukustav müristamine ja rasked vihmapiisad. Neljapäeva hommikuks oli sadu lakanud, kuid märg tee võimaldas testikatsel proovida just vihmasesse ilma sobivaid seadistusi.
„Hea, et saime märgades oludes sõita, sest sellistes tingimustes pole me testinud. Kui ralli ajal sajab, on meil nüüd seadistuse jaoks valikud olemas,” selgitas Tänak. Eestlased proovisid eri seadistusi ja jäid tulemusega rahule. Testikatse näitas siiski ka varjukülge, mida vihm kaasa toob. „Mullane ja liivane pinnas hoiab vett kinni ja see muudab teed libedaks,” märkis Järveoja.
Eile pärastlõunal olid äike ja rahe taas platsis ning see sundis korraldajaid tühistama kesklinna kavandatud starditseremoonia.
Vihm muudab teed pehmeks ja kiiruskatsete teistkordsel läbimisel on need ilmselt roopas. See ei tohiks aga liidrite hulgas vahesid tekitada, kuna roopas teedel tuleb kihutada kõigil. Küll aga võib liigsest sajust porimülkaks muutuv tee tähendada loteriid.
Poola ralli sõidetakse erakordselt kiiretel teedel. See tähendab väga väikeseid vahesid ja kiiruskatsetel saavad sekundikümnendike kaupa aja võitmisel oluliseks detailid. Rajaga tutvumisel pööraski Tänak erilist tähelepanu kurvides lõikamisele – ta usub, et see annab lisahoogu, mis on tihedas konkurentsis hädavajalik.
„Kaheksa kuni kümne mehe vahel algab väga tihe võitlus. Kõik on kiired!” hindas Tänak. „Reedesed kiiruskatsed on kõigile tuttavad ja seal on raske vahet sisse sõita. Kogu ralli võti on laupäevas, kui sõidetakse palju uusi kiiruskatseid.”
Kiired, looklevate kurvidega teed võivad kõrvalseisjale näida lihtsatena, kuid tegelikult esitavad need sõitjatele ja kaardilugejatele kõrgeid nõudmisi. „Suure kiiruse juures on kurvide vahed väga väikesed ja neid pole lihtne õigesti kirja saada,” nentis Järveoja. „Samas tähendavad sellised teed nauditavat sõitu. Poola ralli on väga lahe!” Järveoja lisas, et kiiretel teedel oli ka kiiruslegendi koostamine kiire. 25-kilomeetrise lõigu sai kirja 25 minutiga.
Poola rallil pole kiirusest kunagi puudust olnud, kuid seekord võib hoog olla veelgi suurem. Tänavusest hooajast kasutusele võetud WRC-masinad on tänu oma kergusele ja heale aerodünaamikale eelkäijatest nobedamad. „Mida suuremad kiirused, seda kiiremini saab nende autodega kurve läbida,” märkis Järveoja, ja tunnistas, et juba testikatse lõpus oli tal vaimustusest nägu naerul.
Soosik Tänaku tugevad konkurendid
Eelmised aastad on näidanud, et Poola ralli sobib Ott Tänakule. Kindlasti on ta tänavu üks peasoosik, kuid konkurente tal jagub.
Jälgida tuleb Hyundai piloote Thierry Neuville’i, Dani Sordot ja Hayden Paddonit. Toyota meestest on ilmselt kõige ohtlikum samuti kiirete radade mees Jari-Matti Latvala. Küsimärk on aga Citroëni roolis istuv Andreas Mikkelsen. Kui palju suudab mullu siin võidutsenud norralane endale vähetuttavast masinast välja pigistada?
Loomulikult ei tohi unustada ka MM-sarja liidrit Sébastien Ogier’d. Isegi kui ta ei võida, on ta näidanud end stabiilse esikolmikusõitjana."
"08.04.2019, 00:05",sport,https://epl.delfi.ee/artikkel/85841051/kalevi-karmid-paevad-taielik-lagunemine-ja-onneviskega-saadud-lohutuspronks,Kalevi karmid päevad. Täielik lagunemine ja õnneviskega saadud lohutuspronks,"Esimest hooaega toimunud OlyBeti Eesti-Läti korvpalliliiga andis pikki aastaid kodusele korvpallile rahvusvahelisust juurde andnud Balti liigaga samalaadse tulemuse – Eesti klubi ei suuda jõuda võidukarika ega kuldmedaliteni. Õigupoolest on Kalev/Cramo mängijad ja treenerid õnnega koos, et nad said koju viia vähemalt pronksise autasu. Selle päästis neile Ogre mängijate näppude vahelt Kristjan Kitsingu viimasel sekundil tabanud kolmepunktivise.
Tegelikult sai Kalevile panna koduliigas mitterahuldava hinde juba päev varem, kui poolfinaalis jäädi tänavu viiendat korda alla Riia VEF-ile. Kuigi Kalev polnud sel hooajal VEF-i kordagi võitnud, hindasid paljud eksperdid just Eesti klubi kohtumise soosikuks. Esimest poolaega kontrollitigi, kuid teisel poolajal keeras VEF oma korvialuse lukku ning halvas sellega Kalevi mängu täielikult.
„Rünnakul langetasime valesid otsuseid, vastane tuli aga oma rünnakul üle väljaku ja karistas meid ära. Mida aeg edasi, seda suuremaks nende enesekindlus muutus,” tõdes Kalevi kapten Kristjan Kangur pärast 80 : 90 kaotust. „Meie põrgatasime palli, nemad aga söötsid. Teadupärast liigub pall söötes paremini.”
Kalevi peatreeneri Donaldas Kairyse sõnul kaotas meeskond teisel poolajal energia ja mitu asja võttis negatiivse pöörde: „Võib-olla oli meie mängijate rotatsioon liiga lühike ja seetõttu jäi energiast puudu. Peale selle probleemid vigadega, mis võtsid mängust Arnett Moultrie. Me vajame tema panust väga. Meie mäng oleneb tema skoorimise võimest, vajasime rohkem abi ka Reggie Lynchilt ja Kristjan Kitsingult. Üldjoontes olid meie pikad nähtamatud, kõik jäi tagamängijate õlule.”
Lätlastele tuginevast ning ainult kolme leegionäri abi kasutavast VEF-ist on saanud kalevlaste õudusunenägu. Eesti-Läti liiga poolfinaali võit oleks eelmiste kaotuste tusa maha pesnud. Peale selle ei saanud kuut välismaalast kasutav Kalev seada endale hooajaks madalamat eesmärki kui koduse liiga võit – seejuures ei käi jutt Eesti meistritiitlist, mille nad võidavad nagunii.
Mängijaid individuaalselt võrreldes ongi Kalev ilmselt veidike parem, kuid VEF-il on õnnestunud just nende vastu näidata oma parimat mängu. Nii ka seekord. „VEF-i rünnakul käis pall palju korvi alt läbi ning söötude abiga mängiti end vabaks. Kalevi mäng tugines rohkem individuaalsetele oskustele, kuid neid mängijaid arvestades on see loogiline,” vaagis korvpalliliidu spordidirektor Alar Varrak poolfinalistide mängujoonise erinevust.
Kairys viitas ka hoolealuste kehvale kaitsemängule. „Lubasime visata VEF-il liiga palju punkte ning see võttis omakorda ära meie parima relva ehk kiirrünnakud. Nende puhul jäime teisel poolajal täiesti nullile,” tõdes ta. VEF-i liidrid tegid skoori ühtlaselt: Artis Ate viskas 19, Mareks Mejeris 17 ja Steve Zack 16 punkti.
Kalevi teise poolaja ainus „saavutus” oli VEF-i ühe põhimängija Mejerise ninaluu purustamine. See jättis lätlase eemale ka laupäevasest finaalmängust. Individuaalselt hoidis meeskonda üleval 32 punkti visanud Chavaughn Lewis, negatiivselt hiilgas Tony Wroten, kes viskas mööda kõik seitse vabaviset.
Kitsing kinnitas, et enne mängu vaadati Ogre tugevused ja nõrkused üle. Valvsaks tegi seegi, et päev varem oli Ogre poolfinaalis Ventspilsile kaotanud ainult nelja punktiga. „VEF-iga mäng kripeldas veel hinges, kuid motivatsiooniga meil probleeme polnud. Pidime võtma tekkinud olukorrast maksimumi,” lausus Kitsing. „Paraku suutsid nad meie rünnakuid pidurdada ja lõpp läks ikkagi loteriiks.”
Pronksiviskega lõppenud rünnakul oli Kalevi esimene eesmärk panna pall mängu ja seejärel otsida teed korvini. „Kui palli sain, tuli panna, midagi mõtelda seal polnud,” lausus Kitsing, kes lubas ka järgmine kord vajaduse korral viimase viske enda õlule võtta. Ta nentis, et pronksmedal on küll tore, kuid poolfinaalis saadud valus kaotus ei unune niipea. „VEF-iga mängu teine poolaeg oli kohutav. Peame minema trenni ja tegema seal oma mängus parandusi, et teisipäeval Kaasani Unicsiga paremini hakkama saada.”
Eesti klubid ei suuda võita
OlyBeti Eesti-Läti korvpalliliiga lõpetas oma esimese hooaja. Kuigi esikaheksasse pääses viis klubi Eestist ja kolm Lätist, oli jämedam ots lõunanaabrite käes. Liiga võidu võttis Ventspils, kes alistas finaalis Riia VEF-i koguni 102 : 80. Kalev/Cramole jäi pronks. Seega jätkub olukord, kus ükski Eesti klubi pole suutnud naabritega kahasse peetud liigasid võita. Aastaid mängitud Balti liiga ajal oli eesti ainus, kes ei saanud ühtegi esikohta.
„Raske ütelda, miks asjad on nii läinud. Aastad ja meeskonnad on olnud erinevad, seepärast ei julge üldistust teha,” sõnas korvpalliliidu spordidirektor Alar Varrak. „Tänavu oli võit iseenesest kõige lähemal. Kurb, et seda ei tulnud.”
OlyBeti Eesti-Läti liiga
1. Ventspils
2. Riia VEF
3. Kalev/Cramo
4. Ogre"
"03.05.2016, 00:11",arileht,https://epl.delfi.ee/artikkel/74384737/poliitikud-ja-arimehed-ostavad-uue-soiduauto-hinnaklassis-voodeid,Poliitikud ja ärimehed ostavad uue sõiduauto hinnaklassis voodeid,"Deluxi juht, soomlane Göran Sjöholm on Viljandi fänn ega soovi sealt mingil tingimusel lahkuda. Miks peakski, kui elu läheb ainult ülesmäge.
Deluxis toodetakse kvaliteetvoodeid, -tekke ja -patju. Neid on ostnud meie tipp-poliitikud ja ärimehed, aga kuulsus kasvab ka välismaal. Neil on aasta jagu tellimusi juba ootamas. Jaanuaris valmis uus tehas, aga juba plaanitakse uut.
„Arengu koha pealt meil piire ei ole. Meie viie aasta siht on teenida üle 100 miljoni euro käivet. See tähendab, et me peame kasvama praegusest kaks korda suuremaks. 36 000 ruutmeetri asemel oleks siis 72 000 ruutmeetrit vabrikupinda. Oleme väga optimistlikud,” ütleb Sjöholm.
Istume tehase söögikohas, kus töötajad saavad päevas umbes ühe euro eest korralikult süüa. Tehas on valgusküllane ja puhas.
„Me hoolitseme oma inimeste eest. Maksame konkurentidest rohkem palka, aga nõuame neilt ka suuremat efektiivsust. Viljandis on väga head inimesed. Meile siin meeldib,” kiirgab Sjöholmist aina suuremat positiivsust.
Sel aastal võib Deluxi töötajate arv ületada 400 piiri. Sjöholm ei varjagi, et tuli 1990. aastate alguses Eestisse odavama tööjõu pärast. Praeguseks on olukord muutunud, paljudes riikides on tööjõud odavam. Sjöholm ei soovi siit aga kuskile minna. Eesti on tema sõnul tootmiseks suurepärane koht.
„Teil on head inimesed: töökad, targad, mõistvad, ei ole laisad ja on ausad. Viljandis on meie ainuke takistus tööjõupuudus, seega soovime siia mujalt inimesi tuua,” toob Sjöholm esile väikese pilvekese muidu sinises taevas.
Deluxi inimesed olid ka ühed neist, kes käisid Ida-Virumaa tuuril, et sealt riigi lõunaossa töökäsi meelitada. Viljandi linnavalitsusele on nad öelnud, et inimesi võiks sisse tuua ka Ukrainast, samuti oodatakse töökaid pagulasi. Nõuded töötajaile on siin siiski suured, sest tihti on nende tooted absoluutne kõrgklass.
„Selleks et kalleid tooteid teha, peame head inimesed välja valima. Odavaid tooteid tehes ei ole see nii määrav. Hinnast me aga ei räägi. Eestlaste mentaliteedis on hind alati esimene. Edasimüüjad küsivad alati esimese asjana hinda. Meie ettevõtte ja toodete puhul on see olulisuselt umbes kuues punkt.”
Sjöholm arvab, et eestlaste, aga ka lätlaste ja leedulaste suur puudus on see, et meile ei meeldi müüa ja me ei julge hinda küsida. See on nõukogudeaegne pärand. Arvatakse, et ärimehed on pätid ja liigkasuvõtjad. Müümata aga ei saa. Deluxi müügiinimesed on suures osas välismaalased. Firma asepresident on sakslane, kelle müügioskusi Sjöholm ülistab. Saksamaal on neil seitse agenti.

Pärast uuringut hakkasid rootslased tootma pehmete madratsitega voodeid, millest peagi sai ülikuum kaup. Sjöholmi sõnul on Deluxi voodid nüüd maailma parimad.
Koos eestlannast abikaasa Jaanikaga, kes on ettevõtte jaekaupluste juht, on nad disaininud voodi, mille hind saab olema umbes 25 000 eurot. Tavaliselt jäävad Deluxi voodite hinnad tuhandete eurode kanti.
„Voodi on väga oluline. Sa veedad seal iga öö. Kui summa pika aja peale ära jaotada, siis investeerid sellesse ühe euro öö kohta. See ei ole ju suur investeering, aga sellel on suur mõju sinu elukvaliteedile,” räägib Sjöholm.
Kesk-Euroopas ja Skandinaavias läheb Deluxi müük ülihästi. Saksamaa poole läheb Viljandist igal nädalal 27 kaubaautot. Kehvasti ei lähe ka Eestis. Isegi Viljandi kauplusest ostetakse kalleid voodeid – käiakse Pärnust, Tartust ja mujaltki. Tegemist on eritellimusel käsitsi tehtavate vooditega. Kliendil on valida 3000 variandi vahel.
„Viljandil on palju pakkuda ja see on kasvav linn. Soovitasime aastaid tagasi linnavalitsuse inimestele, et nad peaksid välja mõtlema kasvustrateegia. Ütlesin, et kui me ei loo kasvutingimusi, siis peame minema mujale,” räägib Sjöholm.
Siinkohal ei mõtle ta Eestist lahkumist, vaid teistesse maakondadesse minekut.
Sjöholmi meelest on Eesti Soome kõrval paradiis. „Muidugi jõuate te vaikselt Soomele ja Rootsile järele, aga loodan, et tõesti vaikselt. On näha, kuidas Soome on sotsialismiga liiga kaugele läinud. Nad ei suuda enam konkureerida ja kaotavad turge. Soomes ei ole enam padja- ja tekitootjaid peale meie firma.”
Soomes toodab ettevõtte tehas tekke ja patju peamiselt Finnairile, haiglatele, hotellidele, laevadele ja sõjaväele. Iga Soomes sündinud laps saab riigilt pakikese, mis sisaldab ka Sjöholmi firma tooteid.
2015. aastal oli Deluxi Viljandi tehase kasum 3,2 miljonit eurot, grupil kokku ligi neli miljonit. Göran Sjöholmi sõnul on see hea raha, mida investeerida.
„Me ei võta raha välja. Ostame kogu aeg uut tehnoloogiat. See toob kaasa efektiivsuse kasvu ja pikas perspektiivis suurema kasumi,” sõnab Sjöholm silmade särades. Tema abikaasa ütleb oma mehe kohta lõpetuseks: „Ta saab alati oma tahtmise. Kõik, mida ta planeerib, õnnestub.” Seega jätkab 70-aastane soomlane Viljandi maakonda panustamist. Äripäeva rikaste edetabelis oli Göran Valdemar Sjöholm viimati 17,1 miljoni euroga 143. kohal.
„Viljandit on osatud turundada. Kui seda võrrelda teiste väikelinnadega, siis on Viljandi põneva arhitektuuriga. Soodustatud on üüripindade rajamist potentsiaalsetele töötajatele. Avaliku sektori ja erasektori koostöö on olnud väga hea,” ütles kinnisvarabüroo Uus Maa analüütik Risto Vähi.
Vähi hinnangul on Viljandi linna korteriturg väikese linna kohta aktiivne. Pärast majandus-surutist ei ole uusarenduste rajamine uuesti käima läinud, aga ka Pärnu linnas võttis taastumine kaua aega ja alles eelmisel aastal oli arengut märgata. Viljandil on seega aega.
„Viljandis on iga kuu suhteliselt palju maju müüdud. Keskmiselt viis-kuus peret kuus otsustab Viljandisse maja osta. Väikelinna kohta on see täitsa hea tulemus. Üürikorterite poolest on kuulda defitsiidist,” rääkis Vähi.
Tehingute põhjal on järel-turu korterite hinnad jäänud keskmiselt vahemikku 440 kuni 520 eurot ruutmeetri eest, samal ajal on ka hulk erandeid. Uusarendustel on see olnud 1000 euro kandis. Vahe on liiga suur. Viljandis ei ole veel seda meeleolu, et võiks täiesti uusi kortermaju rajama hakata.
Vähi näeb Viljandis aga hoopis teistsuguse trendi võimalust. Nimelt on Viljandis väga huvitav vanalinn: uhked kivi- ja puumajad, millest mõnel on aknad laudadega kinni löödud. Potentsiaali on palju.
„Turg võiks jõuda sinnani, et ajaloolistes kortermajades algab rekonstrueerimistegevus,” tõi Vähi esile."
"22.05.2018, 00:05",arileht,https://epl.delfi.ee/artikkel/82069179/uuratu-triljonifondi-osakest-juhitakse-tallinnast,Üüratu triljonifondi osakest juhitakse Tallinnast,"Trigon Capitali varahalduses juhitakse lepingu alusel osakest maailma suurima, Norra naftafondi raha. Aastakümneid on Norra nafta ja maagaasi müügist saadud raha kõrvale pannud ning istutanud selle investeeringute vormis üle maailma kasvama. Fondi maht ületab triljon dollarit.
Varahaldusmaailmas on suur äri ka nn mandaadilepingute alusel teiste fondide raha juhtimine.
2002. aastal SEB-is tellerina alustanud fondijuht Mehis Raud läks 2003. aastal Trigonisse tööle. Ta rääkis, et Norra fondi otsimisprotsess oli väga pikk. „Meid jälgiti umbes kolm aastat, enne kui anti esimene raha,” meenutas ta. „Nad on olnud meie kliendiks kaks aastat.”
Mandaatide pärast võistlemine on kombinatsioon nn iludusvõistlusest ja madalamate teenustasude saamisest.
„Kõigepealt vaadatakse, et fondil poleks indeksifondiga sarnane portfell,” märkis ta. „Teiseks peab erinev olemine tooma ka edu.” See tähendab, et kui võrreldav indeks tõuseb, peab fond sellest rohkem teenima ja kui langeb, siis ei tohi langus olla nii suur kui indeksil. Sellist lisatootluse teenimist nimetatakse börsižargoonis alfa tegemiseks. „Kui nad juba sulle külla tulevad, siis järelikult oled teinud olemasoleva tootega alfat,” lausus Raud. Naftafond ei taha, et tema raha pandaks indeksitesse ehk börsil kaubeldavatesse fondidesse.
„Nad ei ole ainult madalate tasude peal väljas,” sõnas Raud. „Me ei saa tasudest rääkida, kuid võite arvata, et kui sul on maailma suurim fond, siis on alati teatavad ootused.”
Näiteks Trigoni Uus Euroopa fond oli aprilli lõpu seisuga seitsme aasta 81,93% kogutootlusega piirkonda investeeritavate fondide seas esikohal. Teisel kohal on Danske Balti fond 48,63% teenistusega ja kolmandal INVL Balti fond 43,69% tootlusega. Sama piirkonna kogutootluse indeks on kogu selle aja jooksul toonud juurde vaid 7,43%.
Kui palju Norra naftafondi raha Trigon haldab, ei saa Raud samuti öelda. Ka seda mitte, kuhu ja kuidas on raha Ida-Euroopas paigutatud.
Peale Norra naftafondi on Trigon mitu aastat pidanud läbirääkimisi kolme muu rahvusliku rikkuse fondiga. Sealt ei pruugi midagi tulla, kuid võib ka tulla väga suur mandaat. See tähendab Trigoni jaoks vähemalt sadat kuni paarsadat miljonit eurot.
Mandaadid pole Trigoni varahalduse ainus äri. Kui kaks aastat tagasi oli Trigoni juhitud fondide ja mandaatide maht kokku umbes sada miljonit eurot, siis nüüd ulatub see üle 450 miljoni euro. Kasv on tulnud mõlemalt suunalt.
Kogu aeg pole Trigonil ega Ida-Euroopal nii hästi läinud. 2009. aasta oli kogu piirkonna jaoks raske. „See regioon kannatas majanduskriisis kõige rohkem,” ütles Raud. „Sealt tagasitulek oli äärmiselt vaevaline. Kuni 2012. aastani ei tahetud meid varahaldusfirmades jutulegi võtta. Helistasime Soome, Rootsi. Meiega ei soovitud eriti kohtuda. Siis panime väga palju rõhku fondi juhtimisele ja ka müügile mujal Euroopas. Hakkasime müüma fonde Inglismaal, Saksamaal, Šveitsis ja ka endiselt Skandinaavias.”
Ta meenutas, et koputati paljudele ustele, aga raha ei tulnud. Raha hakkas tulema alles 2016.–2017. aastal.
„See regioon on nii pika vinnaga,” nentis ta. „Üldse on Eestis baseeruvatesse fondidesse väga raske raha saada. Seetõttu viisime eelmisel kuul oma fondi Eestist Luksemburgi. Kohe tuli meile kuu ajaga 22 miljonit eurot.”
Norra naftafond on raha paigutanud üle maailma
Norra naftafond on otse ja mandaatide kaudu, nagu ka Trigoni varahalduse puhul, paigutanud raha 72 riigi enam kui 9000 investeeringusse. Läinud aasta lõpu seisuga oli Norra naftafondil Eestis kuus aktsiainvesteeringut kokku 14,2 miljoni dollari väärtuses. Sellest ei saa välja lugeda, et just Trigon on need investeeringud teinud, sest seda võisid teha ka mujalt Baltimaadesse investeerivad fondid. Võib-olla paigutas Trigon naftafondi raha hoopis Poola, Rumeeniasse, Türki või Venemaale? Seda ei saa fondijuht vaikimisleppe tõttu selgitada.
Norra keskpanga investeerimisharu kommunikatsioonijuht Thomas Sevang kinnitas, et Trigoni varahaldusele on antud investeerimismandaat. Rohkem ei saanud ta midagi öelda."
"15.05.2019, 00:05",sport,https://epl.delfi.ee/artikkel/86200971/finaalseeria-algab-esimesest-mangust-oleneb-palju,"Finaalseeria algab, esimesest mängust oleneb palju","Kullaheitlus kestab kolme võiduni ja eks enamik korvpallihuvilisi arvabki, et finaal saab otsa kolme mänguga. Tundub loogiline. Kümnekordne Eesti meisterklubi, viimase kümnendi vääramatu valitseja BC Kalev/Cramo on komplekteeritud veidi teistsugustel alustel kui Tallinna Kalev/TLÜ ning eelarve umbes viiekordne vahe on tunda ka tulemustes.
Tõsi, omavahelistes mängudes mitte väga veenvalt. Eesti-Läti liiga põhiturniiril võitis Kalev/Cramo 79 : 72 ja 93 : 92. Teine mäng toodi välja surmasuust, veel poolteist minutit enne normaalaja lõppu oli Cramo kuuega taga, aga pääses. Välja aitasid Branko Mirkovići ja Chavaughn Lewise mitte kõige lihtsamad kolmesed.
„Meie vaatevinklist saavad finaalseeria faktoriteks olema pikk pink ja keskendumine,” avaldas Kalev/Cramo abitreener Indrek Reinbok. „Eks vastased haistavad oma võimalust, eelkõige seeria esimeses mängus. Usun, et see saab olema põnev vaatemäng. ERR-is nähtud vastase treeningvideost ei tohi end petta lasta. Iga mees suvalise T-särgiga omaette nokitsemas. Nagu tänavakossu mehed. Tegelikult on seal sisu küll,” oli Reinbok valvas.
Kalev/Cramo lõpetas VTB Ühisliiga play-off-seeria Kaasani Unicsi vastu 8. mail. Seejärel võeti päev puhkust ja toimetati usinasti jõusaalis. Palli ei võetud kätte mitu päeva. Peatreener Donaldas Kairys klaaris jõuliste otsustega ka õhkkonda riietusruumis. Käitumisprobleemidega Tony Wrotenil lasti minna oma teed. Teineteise kohta teravaid repliike lennutanud Arnett Moultrie ja Chavaughn Lewis on teinud vaherahu, vähemalt järgmise korrani. Egopauku tundub Kalev/Cramos olevat mitme meeskonna jagu ja see võib töölisklassi Kalevile anda imeõhukese niidiotsa.
Väike Kalev lõpetas meistrivõistluste poolfinaalseeria TalTechi vastu 30. aprillil. Seejärel mindi lõõgastavale Rootsi kruiisile. Pärast seda on oldud töised. Meeskonna peatreener Martin Müürsepp loodab eeldataval favoriidil tiibu kärpida. „Kui saame teatud asjadega hakkama, siis miks mitte. Kindlasti ei tohi nad jooksma pääseda, siis viskavad 120 punkti ja kõik tunnevad end mugavalt. Niisama jalutama me ei lähe. Ma nimetan meid road warriors’ideks, meeskonnaks, kellel pole koduväljakut, aga võitlevad kõvasti. Kui poolfinaalseeria TalTechiga lõppes, tundus Cramo alistamine utoopia, aga plaane tehes olen muutnud optimistlikumaks,” arutles Müürsepp, kellel play-off’ides käsil kuuemänguline võiduseeria.
Vaadates mõlema tiimi mängijate valikut, tunduvad kõige suuremad käärid olevat suure ääre ehk number 4 positsioonil. Küsimärk on ka Tallinna Kalev/TLÜ treeneripink, kus Müürsepal on meeskonna juhtimise kogemust kõigest mõne kuu jagu.
Delfi TV näitab finaalseeria kõiki mänge otseülekandes. Kindlasti on ülekanded 16., 20. ja 22. mail, vajaduse korral 24. ja 27. mail. Mõlema koduväljak on Kalevi spordihall.
Mängijad positsioonide kaupa
Kalev/Cramo Kalev/TLÜ
Moultrie; Lynch nr 5 Talts; Buchanan
Kangur; Kitsing; Salash; Soodla nr 4 Lips; Saks; Kivi
Kurbas; Keedus nr 3 Harrison; Loik
Lewis; Dorbek nr 2 McGhee; Paiste; Jurno
Mirković; Sokk nr 1 Nofflet; Pehka
Kaheksas Tallinna-keskne finaalseeria (peatreenerid)
1992–1993 Rafter/Kalev – Asto 2 : 0 (Soonik – Levkoi)
1993–1994 Asto – Baltika 2 : 1 (Levkoi – Rebane)
1994–1995 BC Kalev/Auma – BC Tallinn 3 : 1 (Salumets – Levkoi)
1996–1997 BC Tallinn – Baltika 3 : 1 (Kerde – Rebane)
1997–1998 BC Kalev – BC Tallinn 3 : 1 (Van Gent – Kerde)
1998–1999 BC Tallinn – Nybit 3 : 0 (Kerde – Sokk)
2002–2003 TTÜ/A. Le Coq – Tallinna Kalev 4 : 2 (Sõber – Enden)
2018–2019 BC Kalev/Cramo – Tallinna Kalev/TLÜ ... (Kairys – Müürsepp)"
"09.12.2015, 08:50",arileht,https://epl.delfi.ee/artikkel/73159119/homme-lastakse-eestis-ringlusesse-erikujundusega-2-eurone-munt,Homme lastakse Eestis ringlusesse erikujundusega 2-eurone münt,"Euroopa Liidu lipu aastapäevale pühendatud 2-eurone mälestusmünt on euroala ühine, mis tähendab, et selle lasevad ringlusse kõik euroala riigid. Eesti on viimaste euroala riikide seas, kes selle mälestusmündi ringlusse laseb.
ELi lipu aastapäevale pühendatud erikujundusega 2-euroste müntide tiraaž on 350 000, millest meenetootena ja kõrgema kvaliteediga münte on 3500. Mündid on vermitud Leedu Rahapajas.
2-eurose mälestusmündiga meenetootes on münt kõrgema ehk BU-kvaliteediga (brilliant uncirculated, ringlemata ja kõrgläikega mündid) ja see on pakendatud kapslisse, mida ümbritseb teemakohane mündikaart. Meenetoodete tiraaž on 3500 ja ühe toote hind on 7 eurot.
Mälestusmünti on võimalik osta üksikult, tropsidena või meenetootena Eesti Panga muuseumipoest (Estonia pst 11) 10. detsembril alates kella 12.
Juunis 2015 täitus 30 aastat Euroopa lipu vastuvõtmisest Euroopa Ülemkogus selle ametliku lipuna ning 60 aastat lipu vastuvõtmisest Euroopa Nõukogus.
Uue euromündi kujunduse valisid välja euroala elanikud e-hääletuse teel viie kavandi seast. Kavandid olid Euroopa Komisjoni korraldatud avalikule konkursile esitanud euroala riikide elanikud.
Kujunduse autor on Georgios Stamatopoulos Kreeka keskpangast.
2-eurose mälestusmündi rahvusliku külje kujundus on kõikidel euroala riikidel ühesugune, kuid emiteeritava riigi tähis ja servatekst on erinev. Eesti mälestusmündil on sõna „EESTI"" ning servatekstis sõna „EESTI"" püsti ja ümberpöördult."
"29.09.2015, 01:03",arileht,https://epl.delfi.ee/artikkel/72549873/naiste-abiga-saaks-majandust-kasvatada-triljonite-vorra,Naiste abiga saaks majandust kasvatada triljonite võrra,"Sooline ebavõrdsus ei ole pelgalt moraalne ja sotsiaalne, vaid ka oluline majanduslik probleem. Sellise järelduse on teinud maineka konsultatsioonifirma McKinsey & Co majandusuuringute haru McKinsey Global Insitute’i (MGI) värske uuring, mis vaatles soolise võrdsuse arengu eri stsenaariumide mõju kümne aasta perspektiivis.
MGI maksimumstsenaarium ehk plaan A näeb ette, et ebavõrdsus kaoks täiesti ja naised saaksid meestega võrdsel tasemel majandustegevuses osaleda. Nende hõive ja töötatud aeg oleks sama, peale selle oleksid nad võrdselt esindatud ka eri majandussektorites. Naiste tööhõive peaks suurenema praeguselt 64%-lt 95%-le ja tööturg saaks juurde 240 miljonit kätepaari. Enim võidaksid sellest just vananeva elanikkonnaga riigid. Kui praeguste ennustuste kohaselt väheneks Venemaa tööealine elanikkond mulluselt 76 miljonilt 2025. aastaks 71 miljonile, siis plaani A realiseerumise korral kaoks tööturult ainult miljon inimest. Maksimumstsenaarium annaks maailmamajandusse 2025. aastal juurde 28 triljonit dollarit. Praegusi näitajaid arvestades on see sama suur summa kui USA ja Hiina majandus kokku. Uuringu koostajad möönavad ka ise, et nii kardinaalset muutust on kümne aastaga võimatu saavutada. Sellepärast mängiti läbi ka teine, realistlikum stsenaarium.
• ebavõrdsus tööl
• majanduslike võimaluste ebavõrdsus
• õiguskaitse ja poliitiline võim
• vaimne turvalisus ja sõltumatus
rahaline tugi ja laenuvõimalused
tehnoloogia ja taristu
majanduslike võimaluste loomine
võimekuse suurendamine
mentaalse muutuse toetamine
seadused ja regulatsioon
Allikas: McKinsey"
"15.03.2016, 10:50",arileht,https://epl.delfi.ee/artikkel/73949315/uus-ajastu-ettevotted-peavad-hakkama-raha-pangas-hoiustamisele-peale-maksma,Uus ajastu: ettevõtted peavad hakkama raha pangas hoiustamisele peale maksma,"Ettevõtete hoiused on alates ajast, kui Euroopa Keskpank kehtestas negatiivse intressimäära, kasvanud Eestis enam kui miljardi euro võrra. „Kliendid ei kujuta veel ette, et peaksid hoiuste eest maksma, kuid seda arutatakse,"" rääkis Riho Unt intervjuus Läti majanduslehele Dienas Bizness. Tema sõnul võib pank kehtestada negatiivsed intressimäärad suurtele ettevõtetele, kellel on suured hoiused, ning kui Euroopa Keskpank peaks intressi langetama, siis ka keskmistele ettevõtetele. SEB on juba kehtestanud negatiivse intressi finantsinstitutsioonidele.
Loe pikemat lugu Äripäevast."
"30.10.2020, 19:00",arvamus,https://epl.delfi.ee/artikkel/91528839/paeva-teema-irja-lutsar-eesti-ei-ole-uus-meremaa-me-ei-tohiks-kehtestada-vaga-karme-ennetavaid-piiranguid,"PÄEVA TEEMA | Irja Lutsar: Eesti ei ole Uus-Meremaa, me ei tohiks kehtestada väga karme ennetavaid piiranguid","Avaldasime täna ""Päeva teema"" raames kaks vastupidistel seisukohtadel olevat teadlaste avaldust.
Great Barringtoni deklaratsiooni ja John Snow memorandumi. Mõlemad esitavad oma nägemuse, kuidas koroonapiirangutega toimida.
Palusime mõlemaid avaldusi kommenteerida viroloog Irja Lutsaril.
Irja Lutsar: Eestis kasutame testi, isoleeri ja monitoori taktikat
Ega need deklaratsioonid ju kardinaalselt teineteisest ei erine. Esimese eeldus on, et pole kindlalt teada kuna efektiivne ja tõhus vaktsiin tuleb ja seega võib juhtuda, et meil tuleb veel pikka aega ilma vaktsiinita läbi ajada. Teine eeldab, et kohe, kohe on olemas hea vaktsiin ja meil tuleb vaid veel lühikest aega oodata. Ilmselt on tõde vahepeal.
Uus-Meremaa on enda ülesandeks võtnud viiruse saarelt elimineerida, see muidugi eeldab väga karme meetmeid ja teistega igasuguse rahvusvahelise suhtluse lõpetamise. Kui sellest reeglist veidigi eemale kalduda tuleb nakkus tagasi nagu nägime.
Meie Eesti valitsusele sellist nõu andnud pole. Samas ei soovita me ka, et laseme viirusel vabalt ringelda, sest sellele ei pruugi meie meditsiinisüteem vastu pidada.
TNK soovitused on kasutame testi, isoleeri ja monitoori taktikat. Aktsepteerime, et mingil määral viirus ringleb Eesti ühiskonnas, aga teeme kõik nii, et meie tervishoiusüsteem vastu peaks. Muide ka tervishoisüsteemi võimekus on riigiti väga erinev. Näiteks Uus-Meremaal on 10 korda vähem intensiivravi voodeid kui Saksamaal ja 4 korda vähem kui OECD keskmine.
Ka mina ootan väga tõhusa ja ohutu vaktsiini turule tulekut. Paraku aga viimastele andmetele toetudes on kolm kõige kaugemale jõudnud vaktsiinifirmat öelnud, et uuringute tulemused avalikustatakse kõige varem novembri lõpus või detsembris. Väga loodan, et tulemused on positiivsed, aga ega keegi seda ju praegu ei tea. Ja isegi kui vaktsiin turule tuleb ei pruugi see tähendada, et koroonaviiruse ringlus kaob ja et endine elu tagasi tuleb. Enamus eksperte arvab, et vaktsiini efektiivsus on 50-60%.
TNK pole Eesti riigile täielikku sulgemist soovitanud, see ei ole ka realistlik arvestades, et Eesti on Euroopasse integreeritud riik ja me sõltume paljugi kogu Euroopast. Olukord väga erinev Uus-Meremaast. Samas ei sa me seda ka välistada kui see hädavajalikuks osutub. Ennetavaid väga karme piiranguid me ei soovita.
Seega, TNK soovitus on, et elame nii normaalselt kui võimalik viirusega koos nii, et meie medistiinisüsteem vastu peaks. Nii ala- kui ülereageerimine antud olukorras kasu ei too.
Mõlemale kirjale on alla kirjutanud mitmed minu tuttavad, kes on väga head oma eriala tundjad. Kogukondade reguleerimine võib koroonaviiruse küll riigist eemale hoida või tema ringlust vähendada, samas aga tuleb vaadata missuguse on selle mõju inimeste vaimsele tervisele ja kas see ka üldisi tervise ja heaolu näitajaid parandab.
Kindlasti vajavad mõlemad välja pakutud meetodid laialdasemat analüüsi kui pelgalt mõju koroonaviirusele. Selleks on aga epideemia liiga lühikest aega kestnud. Pandeemia ajal oleme ka näinud, et see meetod mis sobib ühele riigile ei pruugi soboda teisele ja vastupidi."
"29.10.2017, 19:43",sport,https://epl.delfi.ee/artikkel/79992302/klavan-kasutas-ootamatu-voimaluse-ara-sona-votsid-ka-vandenouteoreetikud,"Klavan kasutas ootamatu võimaluse ära, sõna võtsid ka vandenõuteoreetikud","Tänavu taas kaitseprobleemidega maadleva Liverpooli puhul eeldati, et laupäevases matšis Huddersfield Towni vastu jäetakse viimati Tottenhami vastu kohutava esituse teinud keskkaitsja Dejan Lovren pingile, kuid esialgu soovis peatreener Jürgen Klopp siiski horvaadi väljakule saata. Saatus tahtis aga teisiti. Mängueelsel soojendusel viga saanud Lovren jäi pingile ning teda asendas üle pika aja platsile saanud Klavan. Viimati oli Eesti koondise kapten teeninud mänguaega 19. septembril liigakarika kaotusmängus Leicester City vastu.
Kuuest eelmisest Premier League'i kohtumisest ainult ühe võitnud Liverpool sai kirja lõpuks olulise võidu ning Huddersfield Town alistati 3 : 0.
Kohtumise järel avaldasid mitmed vandenõuteoreetikud arvamust, et Klopp tahtiski Lovreni pingile jätta, kuid ei saanud avalikult nii teha, kuna see kõigutanuks veelgi horvaadi habrast enesekindlust. Sealt tuligi viimase hetke trauma. Reaalsuses andis Liverpool aga teada, et Lovren vigastas reielihast. Kohe avaldas muret ka Horvaatia koondis, keda ootab novembri esimeses pooles ees MM-i play-off'i duell Kreekaga.
Klavan kasutas sülle kukkunud võimaluse kohe edukalt ära. Sel hooajal on ta kümnest Premier League'i kohtumisest saanud nüüd algusest lõpuni kaasa teha neljas. Laupäevase matši järel sai eestlane igatahes Klopi käest kiita. Üldiselt oli Klavani tegutsemisega rahul ka Liverpooli meedia.
""See oli tema (Klavani) jaoks raske,"" sõnas Liverpooli peatreener mängu järel. ""Kaks minutit enne matši ei ole vahetusmees sellises valmisolekus, et kohe platsile joosta, ja me nägime, et Raggy (Klavani hüüdnimi) vajas pisut aega, et mängu sisse elada.""
Liverpool tõusis tänu võidule Premier League'is 16 punktiga kuuendale positsioonile. Liidrina jätkab 28 silma kogunud Manchester City, kes alistas viimati 3 : 2 West Bromwichi. Teine on Manchester United 23 punktiga."
"25.07.2020, 05:00",lp,https://epl.delfi.ee/artikkel/90525745/autorikulg-kristjan-joevere-elas-kord-eesti-lahimineviku-muinasjutulisimad-ja-napakaimad-suhtekorraldusambrid,AUTORIKÜLG | Kristjan Jõevere: elas kord... Eesti lähimineviku muinasjutulisimad ja napakaimad suhtekorraldusämbrid,"Avalikkusega suhtlemine on peenike kunst! Inimeste arvamuse ühele või teisele poole kallutamine, ühiskonda vihastavate teemade mahamatmine, oma (st kliendi) agenda esile upitamine – need on kõik igati seaduslikud, huvigruppidele vajalikud ja vahetevahel isegi rahvale kasulikud tegevused. Mitte mingil juhul ei taha ma väita, justkui poleks mainekorraldajaid vaja, vastupidi, neid on vägagi vaja. Kasu on neist aga ainult juhul, kui nad annavad head nõu ja kui nõustatav ka kuulab, mida talle räägitakse. Kui emb-kumb neist tingimustest jääb täitmata, on uksed avatud tohutule mainekatastroofile. Kuna selliseid tuleb ette ühtevalu, siis tuletan meelde ainult paari viimast avalikkuse silme all lahti rullunud amatöörklounaadi, üdini kohtlast infooperatsiooni, mis tegid nende osalistele ainult kahju. Esitan need suvalises järjekorras."
"28.04.2020, 00:05",uudised,https://epl.delfi.ee/artikkel/89627093/terviseamet-maksab-uutele-suhtekorraldajatele-rohkem-kui-popovile,Terviseamet maksab uutele suhtekorraldajatele rohkem kui Popovile,"Aprilli algusest võttis terviseamet käsunduslepinguga palgale neli suhtekorraldusspetsialisti – Ilona Leiva, Ester Riispapi, Margit Pulga ja Karoli Noore –, kes muidu töötavad PR Partneri kommunikatsioonibüroo heaks. Seejuures on Ilona Leib PR Partneri omanik. Kuigi terviseameti juht Merike Jürilo ei soovinud esialgu öelda, kui suur on ajutiste suhtekorraldusspetsialistide palgafond, teatas ta hiljem, et amet eraldas selleks koos kõigi maksudega 27 161 eurot.
Kaks ajutiselt appi kutsutud inimest töötavad kaks kuud, teised kaks aga kuu aega. Seega maksab terviseamet ühele lisatöötajale kuus keskmiselt 2600 eurot puhtalt kätte.
Samal ajal teenib kriisistaabi meditsiinijuht doktor Arkadi Popov terviseametiga sõlmitud lepingu kohaselt tavatööajaga ligi 2300-eurost brutopalka, mis jätab pärast makse alles umbes 1770 eurot. 
Loe artiklist, kuidas riigiasutus kallite pressiesindajate palkamist põhjendab."
"17.07.2020, 00:10",lp,https://epl.delfi.ee/artikkel/90450441/menukoha-peakokk-kartsime-et-parast-koroonat-ei-tule-turiste-ega-teisi-kliente-aga-tulid,"Menukoha peakokk: kartsime, et pärast koroonat ei tule turiste ega teisi kliente. Aga tulid!","„Kartsime, et pärast koroonat ei tule turiste ega teisi kliente, seetõttu oli meie esimene eriolukorrajärgne menüü üsna piiratud valikuga,” ütleb Põhjala pruulikoja juurde kuuluva söögikoha Tap Roomi peakokk Michael Jiro Holman (34). „Kuid inimesed hakkasid üllatavalt kiiresti jälle restos käima ja välismaalasedki on kohal. Nüüdseks on juba nädalaid lauad õhtuti täis.”
Peakokk on õllerestorani toitude lati kõrgele tõstnud ja Tap Roomi minnakse ka ainuüksi toidu pärast. „Siia tulevad inimesed ei ootagi kerget einet ega dieettoitu. Meie kliendid soovivad korralikku kõhutäit, praetud või frititud toitu ja suurepärast liha.” Kuigi 15-aastase kokatöö kogemusega Michael võiks vabalt süüa teha ka fine-dining-söögikohas, pakub Tap Roomi menüü oma mitmekesisuse ja töömahukusega piisavalt väljakutseid. Vabu laudu sealt naljalt ei leia. „Ilmselt täidame oma toiduga lünga Eestis, kuna serveerime Ameerika diner-stiilis roogasid. Paistame seetõttu ka välja, et teeme midagi teistest erinevat.” Tap Roomi üks tõmbenumber on pühapäevane brantš ja värsked küpsetised, mida valmistab kondiiter Hannah Hintlian. Hannah vastutusel on nii keerukad magustoidud ja pagaritooted kui ka eri jäätiste valmistamine.
Vancouverist pärit Michael on töötanud Ameerika Ühendriikides, Kanadas, Jaapanis ja Rootsis, sh kahes Michelini tärnidega pärjatud restoranis: Chicagos Smythis ja Põhja-Rootsis Fäviken Magasinetis, mille köögis on süüa teinud ka mitu eestlast. Eestisse jõudiski Michael juba 2017. aasta novembris tänu Rootsis kohatud eesti kokale. Eestis viidi ta kokku Põhjala õlletehase omanike Enn Pareli ja Peeter Keegiga, kes otsisid parajasti avatavale õllerestoranile peakokka. Sel ajal olid Noblessneris pruulikoja ja Tap Roomi majas, mis on nüüdseks stiilselt korda tehtud, vaid vana tehase varemed. Andekat kokka ahvatles väga võimalus uus söögikoht algusest peale oma käe järgi kujundada ja käima lükata. Nüüdseks on nullist üles ehitatud Põhjala köögis süüa tehtud juba kaks aastat.
Michael armastab korralikust toorainest hästi valmistatud toitu ja tema juhitud köögimeeskond teeb roogade kõik komponendid algusest lõpuni kohapeal ise. Ei mingeid purgikastmeid ega muid poolfabrikaate, mis on Eestis ka peenemates restoranides paraku nii tavalised. Ise valmistatakse ka kõik tainad ja jäätised ning marineeritakse köögiviljad. Kuigi menüü kontseptsioon on paigas, uuendatakse seda pidevalt. Tänavu näiteks on tehtud seda juba suisa kolmel korral.
Pärast rasket tööpäeva, mis peakokal lõpeb enamasti pärast keskööd, on Jaapani nuudliroog ramen ideaalne toit. „Jaapanis töötades oli mul komme võtta pärast tööd korralik ramen ja õlu sinna kõrvale – see kombinatsioon on parim ravim stressi vastu. Köögitöö võib olla väsitav, eriti veel siis, kui oled alles õpilase staadiumis nagu mina Jaapanis esimesel paaril aastal, kui ma veel keelt ei osanud.” Kuigi Michaeli ema on jaapanlane, õppis ta selle riigi keelt rääkima Kyotos töötades. Kolme aasta jooksul sai ta sealses autentses Jaapani köögis hindamatu kogemuse, millest on mujalgi kõvasti abi.
Restoranis tuleb peakokal palju inimestega lävida, sest peale köögi- ja pruulikoja meeskonnaga suhtlemise käib Michael ise klientidele toite tutvustamas. Seega vabal õhtul üritab Kalamajas elav Michael pigem omaette olla ja kodus puhata. Kui aga välja sööma minna, siis on tal kindel valik, millega alt ei lähe. Ramenit käib ta söömas Kampai restoranis, Jahu restos on aga suurepärane pitsa. Vanalinna söögikohas Gurus saab Michaeli arvates väga head India-pärast karrit. Itaalia, Jaapani ja India köök ongi ta lemmikud. „Eriti meeldib mulle Jaapani ja Itaalia köögi lähenemine toidule – koostisosade lihtsus, austus tooraine vastu ja tooraine värskus. Samal ajal naudin ka korralikku grillitud steiki. Armastan lihtsat, kuid hästi tehtud toitu, olgu selleks siis perfektselt küpsetatud steik, kevadine spargel kreemja kastmega või kvaliteetne pasta carbonara.”
LP lugejatega jagab Michael Põhjala Tap Roomi kahe menuroa retsepti, mille valmistamine on jõukohane kodukokalegi. Mõlemad road sobivad suvisteks aia- ja grillipidudeks ning lähevad ideaalselt kokku IPA tüüpi mõrkjama õllega. Kodus tasuks retseptides olevad kogused kahega jagada, suuremale seltskonnale söögitegemiseks sobivad ka algsed retseptid.
Kimchi pannkook
200 g nisujahu150 g maisitärklist150 g kartulitärklist20 g suhkrut10 g soola1 muna50 g kimchi’st eraldunud mahla1 kg kimchi’tõli praadimiseks
Sega kõik koostisosad peale kimchi ühtlaseks tainaks. Lisa kimchi ja sega õrnalt läbi.
Kuumuta pannil paar supilusikatäit õli. Tõsta pannile kulbiga 100 g tainast, aja laiali ja prae, kuni pannkook on alt kuldpruun ja krõbe. Keera kook ümber ja prae ka teiselt poolt kuldseks. Korda sama ülejäänud tainaga.
Serveeri grillitud liha, värske salati ning sojakastmest, seesamiõlist ja -seemnetest valmistatud kastmega.
Anšoovisekastmega Rooma salat
60 g anšoovisepastat1 muna1 küüslauguküüs30 g peeneks hakitud šalottsibulat10 g Dijoni sinepit15 g sidrunimahla300 g õli
Aseta kõik koostisosad, v.a õli, kannmikserisse ja töötle kiirelt ühtlaseks pastaks. Lase kannmikseril väikesel kiirusel töötada ja hakka aeglaselt õli sisse valama. Tulemuseks on paks ja kreemjas kaste, mida tuleks hoida õhukindlalt suletud anumas.
Eemalda Rooma salatilt välised tumedad lehed ja lõika salatipea pikuti pooleks. Grilli kumbagi poolt võimalikult kuumal grillil, kuni välised lehed söestuvad, kuid seest on salat veel toores. Eemalda südamik ja vala sellele kastet. Puista peale riivitud kõvemat juustu ja krõbedaid saiakuubikuid ning serveerides paku juurde sidrunisektorid."
"23.07.2018, 20:27",arileht,https://epl.delfi.ee/artikkel/83103661/jaanus-mody-ja-martin-simovart-turg-suureneb-ja-advokaadiametit-tehisintellekt-ei-ohusta,Jaanus Mody ja Martin Simovart: turg suureneb ja advokaadiametit tehisintellekt ei ohusta,"Uute võimaluste kasutamiseks peavad bürood ühinema ja neidki kimbutab tööjõupuudus Selleks et noore põlvkonna soovidega sammu pidada, tuleb seniseid harjumusi muuta, tõdevad eelmise aasta suurima käibe ja 60 töötajaga advokaadibüroo Cobalt juhtivpartner Jaanus Mody ning partner ja rahvusvaheliste suhete juht Martin Simovart.
Jaanus Mody (J. M.): Mõistmaks, kas büroodel läheb hästi või halvasti, peaks teadma kõikide büroode kogukäivet. Suurtel büroodel läheb küll hästi, aga kas see on väikeste arvelt või kasvavad kõik, seda praegu ei tea. Kui tahetakse osaleda suuremates asjades, siis peavad bürood konsolideeruma, kasvama, sest muidu lihtsalt ei ole võimalik suurtes projektides hästi nõu anda. Kui tuleb suurem tehing või vaidlus, millega on tarvis kohe kümme inimest tegelema panna, siis lihtsalt ei suuda. Väiksemas büroos ongi kümme inimest. Oleme ise väiksemad olnud ja seda kogenud. Eestis on turg seni olnud suhteliselt killustunud. Kui vaadata Soome ja Rootsi suuremaid büroosid, siis ühe büroo käive on suurem kui meie turg kokku.
Martin Simovart (M. S.): Taanis on kolm kuni neli, Rootsis kaks suuremat bürood, mis on moodustunud suuremate ühinemiste tagajärjel 10–15 aastast tagasi. Soomes on ülemine pool veidi laiem ega ole nii spetsiifiliselt eristuv kui Rootsis ja Taanis. Oluline osa käibest tuleb tehingutest ja vaidlustest. Tehingud on laiemalt omandamised ja ühinemised, finantseeringud, kapitalituru tehingud ning kinnisvaratehingud. Teised valdkonnad täiendavad neid. Üha rohkem tuleb regulatsioone näiteks andmekaitses, panganduses, finantseerimises ja finantstehnoloogias.
M. S.: Mida spetsiifilisemaks ja keerulisemaks regulatsioonid lähevad, seda keerulisem on ettevõtetel hakkama saada. Ja ka advokaatidel. Pead üha rohkem spetsialiseeruma ühele-kahele valdkonnale, milles olla hea spetsialist ja advokaat.
M. S.: Peamised valdkonnad, kust tuleb käive, on ühinemised ja ülevõtmised, pangandus, finantseerimine ja kohtuvaidlused.
J. M.: Ei saa öelda, et ühe või teise valdkonnaga ei tasu tegeleda. Võid tegeleda ka lahutusasjade või majanduskuritegudega, aga pead olema hea spetsialist ja tegelema nende valdkondadega, mis nõuavad kõige rohkem kompetentsi. Üldiselt ühinemised ja ülevõtmised, pangandus ja finantseerimine, kinnisvara, IT, konkurentsiõigus, maksuõigus, ühinguõigus, tööõigus ning andmekaitse.
J. M.: Jah. Kui kellelgi on suurem streik, siis selle mõju võib olla ettevõttele rahaliselt suurem kui üks vaidlus või tehing.
J. M.: Eestlane on vast ka mõistlikum ja saab aru, et konflikt ei ole lõpuks kellelegi hea. See peaks olema win-win-olukord ehk tingimused, milles mõlemad võidavad.
M. S.: Sisse tuleb siiani ikkagi rohkem investeeringuid kui välja läheb. See tuleneb ka meie suurusest. Ei ole mõeldav, et Eesti hakkab äkki kõvasti laienema. Meil on piirid ees. Järjest rohkem on Eesti ettevõtjaid ja kliente, kes vaatavad eelkõige Skandinaavia poole ja ka mujale maailma. Otsivad, kuhu laieneda, kui äri kasvab. Tehingute mahud pole aga võrreldavad nendega, mis sisse tulevad, kuid 50 miljoni euro maht on võimalik. Taxify areneb üle maailma – tõsi, raha selleks tuleb küll mujalt maailmast.
Näiteid on palju. Soome turg on meile nii keeleliselt kui ka kultuuriliselt kõige lihtsam. Seal toimub ka tehinguid kõige rohkem.
J. M.: Nüüd on tegija Hiina. Taxify sai üle 10-miljonilise investeeringu sealselt Didi Chuxingilt. Baltcap müüs 43 miljoni euro eest lennuhooldusfirma MRO Guangzhou Hangxin Aviation Technologyle. Hiina on siinsest turust huvitatud, aga tehingute arv ei ole võrreldav Euroopaga.
M. S.: Turul on ka tehinguid, mille maht on sadades miljonites, kui võtame kasvõi eelmise aasta ühe olulisema tehingu, TMG Baltikumi telekanalite TV3 ja Viasati müügi, või hiljutised näited: Olympicu ülevõtmise Novalpina poolt ja 4Energia müügi.
M. S.: Seni ei ole heidutanud. Küsitakse küll, kuidas see võiks meid mõjutada, aga investeeringute poolelt ei ole seda näha. Võimalik, et midagi on jäänud üldse tegemata, aga pooleli ei ole midagi jäänud.
J. M.: Mingis indeksis on Venemaa lähedus riskina ehk sees, aga tõenäoliselt palju suurem faktor on meie turu väiksus.
J. M.: Probleeme on ka meil. Praegu on advokatuuris umbes 1000 liiget. Üliõpilaste arv ei ole suurenenud samas proportsioonis advokatuuri liikmete arvuga. Tulemus, mis minu meelest ei ole positiivne, on see, et tudengid hakkavad tööle üha nooremalt. Kui varem me ei tahtnud kedagi isegi praktikale võtta enne bakalaureuseastme lõpetamist ja tööle võtsime alles magistriõppe ajal, siis praegu tulevad tööle juba teise kursuse tudengid.
J. M.: Jah, sest bakalaureuse lõpetamise ajaks ei ole teda mõtet praktikale oodata, siis on ta juba tööl. Aina varem võetakse inimesi tööle, aga ega teadmisi kiiremini omandata.
J. M.: Jah. Varem võtsime tööle magistriõppes olija ja ikka läks kaks aastat, enne kui temast advokaat sai. Ma ei tea, kas nad seni ühtegi hagi või lepingut ülikoolis kirjutavad, nagunii peame nad välja õpetama. Ega see positiivne ole, pigem võiks rohkem tulla kvaliteetseid tudengeid.
J. M.: Eks see osaliselt on muidugi palkades kinni. Aga ka tasulise õppe ajal ei olnud näha õigusteaduse taseme tõusu. See on juhtimise küsimus. Paljud meetodid on võrreldes meie ajaga arenenud. Ideaalis võiks magistriõppes saada advokaadi ettevalmistuse.
J. M.: Uue põlvkonnaga on mure, et start-up’i meeleolus tahetakse kohe, kiiresti ja reegliteta, kuigi positiivse entusiasmiga kiiresti ja kaugele jõuda. Advokaadiks saamine on keerulisem ja võtab rohkem aega. Nende noorte hulk väheneb, kes näevad ette, et tahavad järgmised 10–20–30 aastat ühte stabiilset karjääri arendada.
M. S.: Isikuomadused on olulised. Võid olla teoreetiliselt väga tugev ja ettevalmistuse poolelt tark, aga sul on tarvis ka empaatiat ja suhtlusvõimet.
J. M.: Oluline on kliendikesksus. Kas inimene saab aru, et meil on ikka klient kõige olulisem ja me teeme kõik selleks, et tal läheks hästi. Kui vaatame targemaid ja andekamaid üliõpilasi, siis ongi tegutsemiseks kolm sektorit: saada advokaadiks, teha midagi ära start-up-maailmas või astuda avalikku teenistusse. Avalik teenistus on väga selgelt meie tugev konkurent.
J. M.: Avalikus sektoris saad küllalt kiiresti väga hea tasu peale, seal on palju võimalusi, koolitusi, reisimist. Saad oluliste tähtsate asjadega tegeleda – tänu Euroopa Liidule. Kindlasti see paelub. Meie tahame inimesi, kellel on rohkem ettevõtja soont. Ja soovi pikalt areneda.
M. S.: Palga poolest on riik tõsine konkurent. Avalikus sektoris on mitmesuguseid võimalusi: prokuratuur, kohtud, ministeeriumid, ka kogu ülejäänud halduspool. Samuti ettevõtete juristid. Samas sinna lõpetajad kohe ei lähe.
J. M.: Jah, seda pole kindlasti enam ammu, et advokaadibüroos on palk kõrgem kui avalikus sektoris.
J. M.: Bruto on üle 1500. Eks see oleneb inimesest.
M. S.: Nende ootused on teised nii töökeskkonna kui ka tööprotsesside puhul. Advokaadibürood muutuvad selles valdkonnas samuti.
J. M.: Uus põlvkond mõjutab meid, aga see on positiivne. See on ehk natuke harjumatu, aeg-ajalt keeruline, aga tegelikult nad ei taha midagi muud kui austust ja intelligentsust. See paneb ka ennast liigutama. Kui nad ütlevad, et tööprotsess on ebaratsionaalne ja tuleks paremini teha, siis tihti on neil õigus. Siis tulebki paremini teha. Inimesed tahavad panustada ja luua väärtusi ning olla selle eest tunnustatud. Pead mõtlema veidi teisiti kui kümme aastat tagasi. Ei saa nii, et noor inimene tuleb tööle, paned ta laua taha ja vaatad, et ta enne kella kümmet õhtul ära ei läheks. Nüüd vaatad, et ta saaks oma töö maksimaalse efektiivsusega tehtud.
J. M.: Kindlasti ei ole. Üks kinnitus sellele on Primuse ühinemine Ellex Raidlaga. Primus oli n-ö noorema põlvkonna büroodest minu jaoks kõige edukam, progressiivsem ja professionaalsem ning protsess lõppes sellega, et ühines turu ühe vanema ja klassikalisema tegijaga. See näitab, et kusagil tuleb lagi ette. Väikseid büroosid on palju. Saavad hakkama ja igapäevast leiba need annavad. Advokaadid on läinud ka kohtunikuks ja riigiametnikuks. Kümme aastat tagasi seda nii palju ei juhtunud. Need on hästi makstud, võib-olla ülesannete laadilt veidi selgemad ja stabiilsemad ametid. Advokaadibüroos pead olema ka ettevõtja.
M. S.: Üks asi, et oled hea spetsialist, aga pead olema ka juht. Haldusvajadus paneb piiri ka orgaanilisele kasvule, Kui tahad ise olla väga hea spetsialist ja projekte juhtida, partnerina klientide tööga tegeleda ja paralleelselt tegeleda büroo juhtimisega, saab ajaressurss mingil hetkel otsa. Kasv jääbki sinna toppama.
J. M.: Peab jääma. See on korraldamise küsimus. Kui õigusabiga ei tegele, on raske professionaalide seas büroos respekteeritud olla ja klient ootab, et oleksid advokaat. Raiskamine oleks kogemus maha visata. Pead oskama delegeerida. Otsast lõpuni enam ühte kaasust ise ei tee. See on vahe kümne aasta tagusega. Pool aega või rohkem tegeled õigusabiga.
J. M.: Ikka peab, üha rohkem. Kogu keskkond suundub sinnapoole. Uued põlvkonnad on märksa inimkesksemad. Inimressursside juhtimine vajab ka edaspidi arendamist. Sul on 50 professionaali, kes on suured isiksused ja peavad oma isiksust kõige olulisemaks. See ongi väärtuslik ja loomulikult peadki sellega tegelema. Tänapäeva ettevõtetes teisiti ei saa.
J. M.: See läheb aina sügavamaks. Enam ei saa, et teed talve- ja suvepäevad ja see pool on kaetud. Pead mõtet ja väärtust leidma ja terve aasta tegelema. Oluline on, kui palju inimesi kaasad, kui palju arvamusi kuulad ja milline on tagasiside.
M. S.: Ka initsiatiivi andmine inimestele. Anda võimalus neile, kes on valmis panustama.
J. M.: See on väga oluline noorte puhul. Keegi ei ole pahatahtlik. Noored ei ole rahul, kuidas on vanasti tehtud, ja nende arvamust tuleb kuulata. On hea, kui keegi näitab initsiatiivi, mis õpetab ka noori. Üks asi on rusikaga lauale löömine, et ma tahan seda või teist. Teine asi, et tee siis ära.
M. S.: Õigusruum on erinev ja ega lihtne ei ole. Noored lõpetavad magistri ja lähevad rahvusvahelist magistrit tegema näiteks Londonisse või Ameerikasse. Osa neist tuleb tagasi, teised jäävad praktiseerima kohalikesse büroodesse. Enamik jõuab Eestisse tagasi pärast ühe-kaheaastast praktiseerimist. Võtame nad rõõmuga vastu, sest neil on kogemus. Enda välisbüroos ülestöötamine võtab oluliselt kauem aega kui meil.
Partnerbüroodes käiakse vahel, see on ühtpidi noore advokaadi arenguperspektiivist vajalik ja nii tugevdame koostööd välisbürooga.
J. M.: Peamine on igapäevase koostöö käigus suhtlemine. Suuremate projektidega on kaasatud kogu Baltikum. Kui näed, et sul on Leedus või Lätis mõni väga suurte kogemuste ja teadmistega kolleeg, siis see aitab. Barjääre omavahel teadmiste vahetamiseks ei ole.
Kui oled oma turul tipus, siis ka välisbürood austavad sind kui professionaali. Info ja kogemuse vahetamine annab noortele nii teadmisi ja oskusi kui ka enesekindlust.
M. S.: Pool tööd on meil seotud rahvusvaheliste projektidega.
J. M.: Ka praegu saavad meil noored kiiresti suurte projektide juurde. See peaks paeluma, et jõuad ruttu selle maailmani, näed, mis majanduses tegelikult toimub.
J. M.: Praegu ei midagi. Kui asi lahti läheb, siis hangetes osalemist on. Küllap on seda tööd rohkem tehtud avalikus sektoris.
J. M.: Eestis on tihe konkurents. Konkureerime Soraineni ja Ellexiga, aga ka väiksemate büroodega. Hinna paneb paika turg. Kliendid on turust teadlikud. Tunnitasu kui lihtne tööressursi hindamise kriteerium on siiski peamine. Advokaadid peavad kõik tehtava töö kirja panema. On igaühe valik, kas tal on lihtsam kasutada stopperit või arvutab peast.
Hinnatase on praegu küllalt madal, kui võrrelda teiste riikidega. Minu tunni hind oli 20 aastat tagasi 100 eurot, toona 1500 krooni. Praegune keskmine hind kindlasti ei ületa 200 eurot. Olgu see leib, trammipilet või elekter: näita üks asi veel, mille hind on 20 aastaga tõusnud 100%. Turg paneb hinna paika. Kohus on öelnud, et keskmine hind võiks olla X või Y. Ega kohus meile tööd ei anna.
Kliendid loomulikult valivad renomee ja oskuste järgi, aga vaadatakse ka väga ratsionaalselt hinda. Lojaalsust siin turul ei ole. Aina enam levivad ka muud alternatiivsed tasusüsteemid.
J. M.: Fikseeritud tasu, tulemustasu, riski jagamine. Teeme aastas kümme eri mudelit tõenäoliselt.
Klientidele meeldib sageli tunnitasu rohkem, sest nad kontrollivad nii protsessi rohkem. On kliendi otsustada, kui detailidesse me läheme. See muutus on kümne aastaga küll olnud, et toona me lugesime piltlikult kõik lepingud läbi, detailsuse aste oli oluliselt suurem kui täna. Kliendi teadlikkus on oluliselt kasvanud ning ta arvestab, mis riski eest on nõus maksma ja mille eest mitte.
J. M.: Advokaadibürood muutuvad üha enam tavalisteks professionaalse nõustamise ettevõteteks. Kujutelm, et advokaadibüroodel on mingi monopol käes, on näiline. Seadusega on meile antud ainus monopol – saame mõnes menetluses riigikohtus esindada. See moodustub marginaalse osa büroode käibest. Erinevalt näiteks arstidest konkureerime me ka mitte advokaadibüroodega. Teine märksõna on konsolideerumine. Üha olulisemaks muutub kliendikeskus ning see, kuidas luua ja säilitada õiget töökeskkonda.
M. S.: Suuremad kliendid võtavad Baltikumi ühe turuna. Baltikumi-ülene dimensioon on väga oluline. Näiteks kõik, mis ehituses või toiduainetööstuses toimub, kõik ettevõtted tegutsevad kogu Baltikumis.
M. S.: Meie valdkonnas on tehnoloogia areng oluline, sel on järjest suurem tähendus ja see avaldab mõju konkurentsi efektiivsusele.
J. M.: See protsess on kogu aeg käinud, praegu käib lihtsalt kiiremini. 25 aastat tagasi nägime, kuidas sekretär sai esimese elektroonilise kirjutusmasina. Tehnilist juriidilist poolt teeme vähe, oluline on mõtlemine. IT seda ära ei võta. Küll lahendab tehnilise poole, näiteks on lihtsam due diligence’i (ettevõtete hindamist – toim) teha. Võrreldes 20 aastaga ei ole lepingute kirjutamist tarvis alustada nullist, sul on olemas põhjad ning asi on automatiseeritud. Kas due diligence’i jaoks pead kõik materjalid läbi lugema või on sul masin, mis otsib erisused välja. Selleks ei pea kümmet lepingut läbi lugema, et leida näiteks üürilepingu lõpetamise eriklausel. Aga kogemusi, teadmisi, ja mõtlemist on ikka vaja."
"13.05.2016, 11:25",arileht,https://epl.delfi.ee/artikkel/74514767/maineka-organisatsiooni-prognoos-eesti-majandus-kasvab-baltikumis-koige-kehvemini,Maineka organisatsiooni prognoos: Eesti majandus kasvab Baltikumis kõige kehvemini,"Läti sisemajanduse kogutoodang (SKT) kasvab EBRD ootuste kohaselt sel aastal 3,1% ning 2017. aastal 3,3%.
Leedu majanduskasv peaks sel aastal olema 3% ja tuleval aastal 3,1%.
Eestis peaks sisemajanduse kogutoodangu kasv sel aastal olema 2,2% ning tuleval aastal 2,6%. Mullu hilissügisel avaldatud prognoosis ootas EBRD Eesti selle aasta kasvuks 2,8%."
"24.03.2016, 00:10",arileht,https://epl.delfi.ee/artikkel/74030069/maksuamet-tahab-koigi-uberi-juhtide-andmeid-koguda,Maksuamet tahab kõigi Uberi-juhtide andmeid koguda,"Peaminister Taavi Rõivas ning maksu- ja tolliameti peadirektor Marek Helm kohtusid Washingtonis Uberi strateegiadirektori ja juhatuse liikme David Plouffe’iga, et arutada jagamismajanduse arendamise võimalusi. Muu hulgas pakkus Helm ambitsioonika idee: Eesti Uberi-juhid saavad oma andmed maksu- ja tolliametile (MTA-le) digitaalselt edastada, aga Eesti maksuameti kaudu võiksid liikuda kõikide Uberi-juhtide vastavad andmed, mis edastatakse konkreetsele riigile.
„Tegemist on alles visiooniga, kuhu poole asjad liikuda võiksid. Riikide praegused maksuseadused seda ei võimalda. Siin on palju küsimusi ja teemasid, mis vajavad enne läbi arutamist,” sõnas Helm.
„Idee on lühidalt järgmine. Praegu kasutavad esimesed eraisikust Uberi-juhid Uberi ja MTA pilootprojekti raames vabatahtlikku võimalust, et nende maksustamisega seotud andmed edastatakse digitaalselt MTA-le tuludeklaratsiooni eeltäitmiseks. Andmete alusel täidab MTA eraisikust juhtide deklaratsioonid ja juht peab ainult deklaratsiooni kinnitama. Eesti võiks aidata kõigi Uberi-juhtide kohta vastavad andmed kokku koguda, pakkuda selleks vastavat platvormi. Seejärel edastatakse info tekkiva maksukohustuse kohta konkreetsele riigile,” rääkis Helm.
„Eestlastel on riigiga suhtlemiseks maailma kõige uuenduslikumad digitaalsed lahendused. See, et Eesti on võtnud jagamismajanduse toetamisel liidrirolli, on taas näide sellest, et teie riik näeb uues majanduses võimalusi,” ütles Plouffe.
Rõivas kinkis Plouffe’ile Eesti e-residendi kaardi."
"02.08.2020, 13:01",arvamus,https://epl.delfi.ee/artikkel/90619955/tarmo-juristo-kivipallur-jurtot-nahes-ei-arva-ju-keegi-et-peeter-oja-on-ajukahjustusega-tollmokk-alari-kivisaare-puhul-naib-selline-asi-juhtunud-olevat,"Tarmo Jüristo: kivipallur Jürtot nähes ei arva ju keegi, et Peeter Oja on ajukahjustusega töllmokk. Alari Kivisaare puhul näib selline asi juhtunud olevat","Eile jäi mulle silma uudis sellest, kuidas härra Alari Kivisaar on oma advokaadi vahendusel esitanud Katrina Indianale (pärisnimega Raiend) 75 tuhande euro suuruse hagi tema maine hävitamise ja sotsiaalse tühistamise eest. Samuti jõudis avalikkuse ette härra Alari Kivisaare advokaadi Robert Sarve pikk pöördumine Züleyxa Izmailovale, kes on levitanud nii enda Facebooki seinal kui grupis ""Virginia Woolf sind ei karda"" sõnumeid, mis jätsid härra Alari Kivisaarest mulje nagu ta toetaks naiste vägistamist.
Võtsin seepeale ette ja kuulasin relevantsed saatelõigud ise üle ning selle kogemuse baasilt leian, et tegemist on äärmiselt kahetsusväärse eksitusega.
Kindlasti tekib küsimus, et oot-oot. Lubage, et selgitan.
Elu ei ole mind härra Alari Kivisaarega kokku viinud, kuid advokaadi kirja lugedes jääb mulje, et tegemist on igati ontliku ja intelligentse inimesega, kellele on viimastel kuudel alusetult liiga tehtud. Selle kuvandi järgi võin öelda, et meil on härra Alari Kivisaarega mitmeid ühiseid jooni: me kumbki ei ole enda hinnangul rassistid ja me kumbki ei kiida heaks vägistamist. Tõsi, see ei ole teab mis kõrge latt, kuid siiski, siit saab edasi minna.
Kivipallur Jürto
Samas on saatus mind aastate jooksul mitmeid kordi juhatanud SkyPlus raadio lainele, kus esineb armastatud raadiohääl Alari Kivisaar: suhteliselt juhm ja tümakas karakter, kelle rolli - nagu ma olen aru saanud - esitab härra Alari Kivisaar. Seda eristust on oluline silmas pidada. Näiteks kui armastatud näitleja Peeter Oja esineb Kreisiraadio sketšis kivipallur Jürto rollis, siis ei arva ju keegi, et härra Peeter Oja on ajukahjustusega töllmokk. Härra Alari Kivisaare puhul näib aga selline kahetsusväärne asi juhtunud olevat.
Õnneks on härra Alari Kivisaar lõpuks võtnud ette see segadus lahendada, avalikult ja selgelt öeldes, et armastatud raadiohääle Alari Kivisaare rassistlike ja šovinistlike vihjete ning märkuste põhjal ei ole mingit õigustust järeldada, nagu oleks härra Alari Kivisaare puhul tegemist rassisti või šovinistiga - sest enda kinnitusel ei ole ta kumbagi. Ja nagu varem juba öeldud: kuna ma isiklikult härra Alari Kivisaart ei tunne, ei ole mul ka vähimatki põhjust tema siiruses kahelda ning olen seega veendunud, et ta tõesti ei ole rassist ega toeta naiste vägistamist.
Palun ette vabandust
Ühtlasi soovin lisada, et kui miski siinkirjutatust peaks härra Alari Kivisaarele hingelisi kannatusi tekitama, siis vabandan avalikult juba ette - ning vajadusel veel ka tagantjärgi - ja rõhutan veelkord, et minu arvates on väga kahetsusväärne, et ta on pidanud taluma tema isiku vastu suunatud tühistamiskampaaniat, samas kui probleem on lihtsalt tema poolt kehastatud karakteris, armastatud raadiohääles Alari Kivisaares.
Enamgi veel: ma võin vaid püüda ette kujutada, kui raske võib olla härra Alari Kivisaarel intelligentse ja mõistliku inimesena ajada aastate kaupa raadioeetris suust sedalaadi möla nagu tema kehastatud armastatud raadiohääl Alari Kivisaare roll seda on nõudnud. Kaastunde ja hea tahte märgiks teen siinkohal omalt poolt härra Alari Kivisaarele sõbraliku pakkumise summas 75 eurot ja null senti, mille eest ta saaks enda poolt vabalt valitud kauplusest soetada sobiva suurusega mängukaru, kelle kaisus end magama nutta.
Lugupidamisega,
Tarmo Jüristo"
"28.05.2020, 00:05",sport,https://epl.delfi.ee/artikkel/89991891/mihkel-ustav-muudatustest-kelly-sildaru-treeningus-kompame-piire-ja-ootame-huviga-tulemust,Mihkel Ustav muudatustest Kelly Sildaru treeningus: kompame piire ja ootame huviga tulemust,"Viiekordne X-Mängude võitja Kelly Sildaru on viimased kaks kuud harjutanud Ott-Erik Kalmuse koostatud füüsilise ettevalmistuse kavade järgi. Treener Mihkel Ustavi sõnul on Sildaru seniste testide tulemused olnud väga head. Nüüd oodatakse huviga, mis hakkab saama, kui üle pika aja taas lumele pääsetakse. Seejuures tunnistas Ustav, et füüsilise võimekuse parandamisega soovitakse täita mitu olulist eesmärki korraga.
„Võtsime tiimi uue liikme [Ott-Erik Kalmus]. Koostöö on sujunud väga hästi. Oleme keskendunud palju Kelly nõrgematele kehaosadele. Eesmärk on parandada vastupidavust ja suurendada plahvatuslikku jõudu,” selgitas Ustav. „Uute trikkide tegemiseks on plahvatuslik jõud eriti oluline. Kui rääkida kahekordsest saltost, siis just seal seda vaja lähebki.”
Peale selle loodetakse praeguse tegevusega ennetada võimalikke vigastusi. „Mida tugevam on keha, seda paremini peab ta põrutustele vastu,” tõdes Ustav, et mäel hüpates saavad lihased ja liigesed üsna kõvasti vatti.
Kuna freestyle-suusatamine on ikkagi üsna uus spordiala ja pidevalt liigutakse aina keerulisemate trikkide poole, on selge, et kohati tuleb leiutada justkui jalgratast ja kombata piire. „Meie alal ei ole veel taga konkreetset teadust ja õpetust, et kuidas on õige. Ei ole ühte ja õiget teed. Läheneme treeningutele võimalikult teadlikult ja soovime leida enda jaoks kõige parema lahenduse,” märkis Ustav. „Jõusaalis ei aja me kindlasti massi taga. Tegeleme teadliku keha arendamisega. Palju rõhku paneme sisemistele lihastele ja kerelihastele.”
Kelly Sildaru on viimased kaks kuud harjutanud Ott-Erik Kalmuse koostatud füüsilise ettevalmistuse kavade järgi.
„Endal on vormi raske hinnata. Ise ma tean, milline vorm olema peaks. Seega seda võiks öelda, et olen paremas seisus, kui eelmisel aastal samal ajal,” sõnas Sildaru ise.
Ustav süüvibki põhjalikult treeningukavadesse, et jõuda selgusele, kuidas sportlase keha konkreetseks soorituseks võimalikult hästi ette valmistada. „Tegelikult ootame juba huviga lumele minekut. Tahame näha, kuidas tehtud töö sinna üle kandub,” tõdes ta ootusärevalt. „Näiteks X-Mängudel on Kellyl nii tihe graafik, et selleks peame leidma keha säästva programmi, mis lubaks samal ajal just võistlusel maksimumi välja võtta.”
Koroonaviiruse levikuga sulgunud riigipiirid võivad hakata ju vaikselt avanema, kuid see ei tähenda, et Sildaru ja Ustav saaksid kohe lumele harjutama sõita. „Endiselt on ju lahtine, millised suusakeskused ennast nüüd lahti teevad. Kindlasti tahaksin suvel lumele minna, kuid küsimärke on selles mõttes kahjuks veel palju,” sõnas Sildaru.
Esialgu sooviti juuni alguses lennata Kanadasse. Seal oleks nende kasutuses olnud õhkpadi kahekordse salto treenimiseks. Praegu jääb see plaan katki, kuna lähinädalatel ei ole võimalik veel teisele poole Atlandi ookeani harjutama minna.
„Kui ei saa Kanadasse minna, siis tuleb kahekordset lihtsalt Spotis rohkem lihvida,” tõdes Sildaru. „Kindlasti saaks Kanadasse ka hiljem minna. Samas võib selle harjutamine jääda ka Uus-Meremaale. Kuna praeguse olukorra tõttu on lahtisi otsi nii palju, siis ei julge ma päris konkreetseid lubadusi anda. Teha sooviks loomulikult palju asju. Juulis tahaks minna Prantsusmaale, kuna seal saaks harjutada ka rennisõitu.”
„Nendest treeningulaagritest tundub Prantsusmaa praegu kõige reaalsem. Uus-Meremaal tehakse mägi lahti, kuid nii kaugel asuva riigi puhul on küsimus, kas sinna saab ka reisida,” lisas Ustav.
Seni ei ole Sildaru veel Spot of Tallinnas hüppeid lihvimas käinud. Edaspidi ongi plaan füüsilise ettevalmistuse treeningud ja Spotis harjutamine ühildada. „Katsume Spoti sinna vahele sikutada ja tööga edasi minna,” sõnas juhendaja.
Koostöö kohta Ustaviga märkis Sildaru, et see ei ole päris klassikaline sportlase ja treeneri suhe. „Enamik asju me kindlasti kooskõlastame. Ent mõnikord teen mina plaanid ja tema aitab kõrvalt. Teinekord on ta asjas sajaga sees ja teeb kõik asjad ise,” rääkis Sildaru. „Mäel treenides on plaanide ja kavade tegemise suhe 50 : 50 ehk tema ütleb oma arvamuse ja mina enda oma. Mõlemal on võrdne sõnaõigus ja proovime leida nii parima lahenduse.”
Freestyle-suusatamise MK-sari algab praegu avaldatud kalendri järgi 20. ja 21. novembril Stubais pargisõidu võistlusega. Nädal hiljem on karavan juba Pekingis Big Airi jõuproovil. Hooaja esimene rennisõit on kavas 9.–11. detsembrini Copper Mountainis. MM-medaleid jagatakse 17.–28. veebruarini Hiinas Zhangjiakous. Samas suusakeskuses toimuvad 2022. aastal ka Pekingi talimängud. Aspeni X-Mängud on taas kavas jaanuari lõpus.
Ideaalis võiks treeningurühmas olla üks inimene veel
Kelly Sildaru juhendaja Mihkel Ustavi sõnul võiks võimaluse korral nende treeningurühmas olla üks sportlane veel. „Treeningukaaslane oleks igas mõttes positiivne,” arvas Ustav.
Varem on Ustav juhendanud Spoti omaniku Mait Meriloo poega Gregi ja ka Jaagup Maidlat. „Hea meelega võtaksin Jaagupi ka edaspidi kaasa,” sõnas Ustav 17-aastase Maidla kohta, kes saavutas viimatisel juunioride MM-il 41. koha nii pargisõidus kui ka Big Airi hüpetes. „Ent neid plaane ei ole väga konkreetselt teinud ja pigem on neist vara rääkida.”"
"26.05.2020, 00:15",arvamus,https://epl.delfi.ee/artikkel/89965145/kolumn-epp-petrone-ukrainlane-eestlane-aafriklane-muutilise-toomehe-otsingud-maal,KOLUMN | Epp Petrone: ukrainlane? Eestlane? Aafriklane? Müütilise töömehe otsingud maal,"Varakevadine eriolukord tabas meid kõiki ootamatult ja ilmselt on meil kõigil jagada oma isiklik katkenud lugu. Minu lugu: elasin poolenisti valmis majas, mille ümber vedelesid talvel maha võetud tormiohtlikud puud. Märtsis-aprillis oli mul plaanis kasutada ohtralt teiste tööjõudu, aga saabunud isolatsioon muutis kõik segaseks.
Õnnelikud olid need, kellel plaanitu jaoks isiklikke töökäsi jagus.
„Kas sa tahad Aafrika mehi, valmis mis iganes tööks majutuse ja toidu eest?” kirjutas mulle tuttav talunik keset kõige teravamat kriisi. „Tallinnas ripakil. Restoranist, mis kinni läks. Nad ei saa kodumaale lennata ja neil pole midagi teha. Sina oskad inglise keelt, saaksid nad võtta?”
Ma ei tea, kuidas Aafrika meeste lugu edasi kulges. Kaalusin mõni sekund ja sain aru, et mulle ei sobiks siia Setomaa kevadtalve mustanahalised sulased, kes on innukalt valmis kõike õppima, aga võib-olla pole kunagi restoranitööst kaugemale sattunud. Ega tea ju, ehk oli nende aafriklaste hulgas siiski kuldaväärt meistrimees, mina igatahes proovima ei hakanud. Me oleme kõik oma eelarvamuste kütkes. Ja külas elades tuleb arvestada küla reeglitega: siinkandis mustanahalisi appi ei kutsuta.
„Üks hea ukrainlane mustalt saadaval, väga töökas, aga tunnitasuga on oksjoniolukord ja on segane, kauaks ta jääda saab. Kas oled huvitatud?” Selline sõnum. Läksin ise õue tööle, et pead tuulutada ja otsus langetada. Kui tagasi telefoni juurde tulin, oli juba saabunud teade: „Ei ole enam saadaval!”
Külas elades tuleb arvestada küla reeglitega: siinkandis mustanahalisi appi ei kutsuta.
„Võta mõni välismaa vabatahtlik appi.” See soovitus on kordunud juba mitu hooaega ja nüüd, kui piirid näitavad avanemislootust, seda enam. Räägitakse imelistest leidudest: „Tuttava talus elas perekord Šveitsist, mees oli ehitaja ja pani neile terve uue maja püsti, naine tegeles aiatööga iga päev...” Vaat sellist unistuste peret võiks majutada küll, aga ma ise sattusin ühe sõbertalu metsasalusse ebaküdooniaid korjama koos Inglismaalt tulnud vabatahtlikuga, kes aina käis mul järel ja lobises. Kui mina olin oma kaks pange täis saanud, avastas noormees, et on enda pange kusagile metsa ära kaotanud. Panin kõrva taha saatuse vihje: niisugust vabatahtlikku jutupaunikut, keda tuleb õpetada pange kaasas kandma, mulle küll appi vaja pole.
Kohalikest on mul igasugused tüübid kaardistatud ja eelmisel suvel tekkis nali, et siin taluõuel tehakse vist salaja tõsielutelevisiooni. Nii palju uusi tegelasi käis läbi, kõigil oli motivatsioon tulla ja oma põhjus ära kaduda. Samasugused „televisioonid” toimuvad samal ajal teisteski taludes. Tüüpiline skeem on see, et ühe šõu tegelane kaob ära, sest ta on samal ajal tegelane ka naaberküla šõus.
Teisisõnu: kohalikel töömeestel on alati korraga mitu rauda tules. Lõpuks olen ma kulutanud helistamisele-sõnumisaatmisele nii palju aega, et võiksin töömehele ise arve esitada.
Peaksime ehk täpsustama, mis töödest me räägime? Ent needsamad skeemid kehtivad nii ehituse kui ka põllumajanduse, nii suuremate kui ka väiksemate tööde korral. On ütlus: „Maal ei lõpe tööd eales otsa.” Ei lõpe ka linnaelamises (remondi)tööd eal, aga neid on linnas siiski mõõdukamalt. Lihtsaid olulisi töid oskavad kuldkäed on kõikjal hinnas, nende pärast võidakse näiteks vabalt muuta kontorikoosoleku aega. „Mulle tuleb ehitusmees!” Maailm tiirleb selliste kellaaegade ümber ja parem on sellega arvestada.
Kuna ma ei ole minister, siis võin ausalt öelda: sa oleksid naerunumber, kui üritaksid hooajatööde eest tasudes hakata makse maksma. Näiteks kuurivärvimine, puude tassimine, terrassiehitus, lauda koristamine – need töösuhted toimivad inimeste vahel riiki sinna segamata. Nii on see alati olnud ja kui sa oled olukorras, kus on vaja reaalsed tööd ära teha, siis tundub selle olukorra üle näägutamine (ehk Martin Helme „töömees Urmase skandaal”) mõttetu energiakuluna. Tegelikud probleemid on mujal, näiteks seal, miks on meie maal liiga vähe inimesi, kes oskaksid selliseid töid teha. Miks pole me osanud kutseharidust tugevamini väärustada ja miks oleme lasknud meistrimeestel minema kolida.
Sa oleksid naerunumber, kui üritaksid hooajatööde eest tasudes hakata makse maksma. Nii on see alati olnud ja kui sa oled olukorras, kus on vaja reaalsed tööd ära teha, siis tundub selle olukorra üle näägutamine mõttetu energiakuluna.
Riivamisi olen kokku puutunud ka mõne suurema talu majapidamisega. Nimesid nimetamata – on kaks võimalust, kuidas talud hakkama saavad. Üks võimalus on mitteametlik. Keegi käib abiks, saab tasu mustalt. Mitte keegi ei soovi osta liha või vilju poest või turult kolm korda kallimalt, nii et väga loogiline: tootja-tarbija suhe määrab selle, et töövõtjale tuleb maksta võimalikult vähe ja võimalikult maksuvabalt. Teine võimalus talu pidada on ametlik tee – inimeste jaoks, kellele klapib paremini põllumajandustoetuste taotlemine ja vormide täitmine. Kogu üksus on läbipaistev, ametlik, toetustele orienteeritud.
Kumb neist vormidest on haavatavam? Esimese vormi turvarisk on – naabri või hoopis pahaseks saanud töövõtja – kadedus ja pealekaebamine. Teise vormi oht on täielik sõltuvus riigi toetustest.
Mõlemad vormid kasutaksid meeleldi võõrtööjõudu, kes on hooajalised, töökad, motiveeritud. Nn ukrainlasi on turul saada olnud nii „mustalt” kui ka „puhtalt” ja mina pole küll kuulnud, et maal oleks kellelgi olnud midagi ukrainlaste vastu. Me mäletame, kuidas käisime ise kunagi 1990-ndatel Soomes maasikaid korjamas, ja nüüd on meil oma maasikakorjajad, kellega on ka piisavalt ühist ajalootausta. (Miks me pole enam nii tublid maasikakorjajad? Sest me oleme nüüd „esimene maailm”.)
Mingit lihtsat lahendusettepanekut mul pole. Jah, muidugi tuleks ukrainlased meile praegu appi jätta. Aga minu küsimus on pigem selle kohta, miks me ise hakkama ei saa ja miks me sedasama pilti (näiteks suviseid maasikaid) nii erinevalt näeme, olenevalt sellest, kus me Eestis elame. Meie maa ja linn on lahku kasvanud, maalt vaadates ütleksin ma: meie linn ei austa maad.
Põllumajandusministri arvamusavaldused stiilis „las lapsed lähevad põllule töökasvatust tegema” devalveerivad maatöösse suhtumist.
Ka põllumajandusministri arvamusavaldused stiilis „las lapsed lähevad põllule töökasvatust tegema” või „saadame töötud maale” devalveerivad minu meelest maatöösse suhtumist. Maatöö on raske, nii füüsiliselt kui ka vaimselt.
Äsja käis mul abiks kaevamas üks riigiametnik, kes soovis oma puhkusest mõne päeva maal veeta. Pool päeva tööd võttis ta selja läbi. Ma teadsin, et see juhtub, sest mina olen oma seljaga samamoodi hädas ja „treenin” seda tugevamaks läbi valu ja mõõduka igapäevase kaevamise. Sest mis lahendus veel oleks? Kas loobuda maa kaevamisest kohtades, kus seda tööstuslikult teha ei saa? Kas arvata, et kõik tulgugi poest ja intensiivpõllundusest?Näen igal pool pusletükke, mis ei klapi omavahel kokku. Me teame, et elame praegu ajaloolise kriisi ajal, ja see kriis piilub ka pisikese talupidamise kaevamata põllunurgast. Kunagi elasid siin taludes inimesed, kelle seljad kannatasid pikemalt kaevamist.
Sada aastat tagasi oli Eestis veel elujõuline talukultuur. Toimisid sulased-tüdrukud, kevadine töökohtade vahetus, tarkust anti põlvkondade kaupa edasi. Ma ei ürita seda ajastut idealiseerida, aga mulle tundub siiski, et me võime oma arengute-kriisidega jõuda kunagi tagasi sinna, kus tekivad needsamad suured peretalud ja töövõtjatena sulased-tüdrukud. Praegu oleme aga faasis, kus maale kolinud ujuvad vastuvoolu, makstes omaenda närvide ja kehaga. Samas ei saa ka loobuda: instinkt ütleb, et maal olla on õige.
Sel kriisikevadel on palju räägitud toetustest. Kui on distantsõpe, siis olgu seda korraldavale lapsevanemale kodanikupalk! Nõus. Pealegi lihtsasti korraldatav, lapsed on meil loetud. Aga kuidas saaks maksta kodanikupalka inimesele, kes on otsustanud kolida maale ja seda maad harida, isemajandavalt toitu toota? Vastus sumbub bürokraatia-peavalusse. Ei oleks lihtne sellist toetust ulatuslikult pakkuda.
Sellegipoolest ei soovi mina seekord küsida mitte seda, mida mina saan riigi heaks teha (ehk kuidas ma saaksin abiliste eest makse maksta), vaid mida saab riik teha minu heaks (ehk kuidas ta saaks mind rahaliselt toetada), et ma maal vastu peaksin? Samuti kõik teised minusugused vastuvoolu ujujad, keda selle kriisikevadega on tulnud maale aina rohkem. Taludes käib elu, aga see elu ei ole kerge. Oleks hea, kui üha rohkemad maaelu üritajad peaksid pikalt vastu, mitte ei koliks tagasi linna."
"07.03.2020, 18:05",uudised,https://epl.delfi.ee/artikkel/89153871/miks-nahakse-hunte-rohkem-kui-kunagi-varem,Miks nähakse hunte rohkem kui kunagi varem?,"Eestis on lahti omamoodi hundipaanika, ütleb keskkonnaagentuur. Ajakirjandusest ja inimeste juttudest jääb mulje, justkui hunte oleks rohkem kui kunagi varem. Mida räägivad aga arvud?
Veebruari keskel ütles Eesti Jahimeeste Selts, et kuna talv on olnud soe ja hundijahiks vajalikku lund pole olnud, siis pole olnud võimalik riigi kehtestatud küttimismahtu täita. Jahimehed hoiatasid, et see võib tähendada hundi tekitatud kahjude kasvu.
Tõepoolest, novembris alanud ja veebruari lõpuga otsa saanud jahihooajal oli lubatud küttida 83 hunti. Päriselt kütiti loomi 64. Keskkonnaameti peadirektori asetäitja Leelo Kukk ütleb, et kui lumeta perioodil oli kehtestatud limiitide täitmisega suuri raskusi, siis pärast lume mahasadamist lasti kahe päevaga 13 võsavillemit. Kokku sai seega lõppenud jahihooajal kütitud 75% etteantud limiidist, samas kui on olnud aastaid, kus on kütitud alla 60%. „See pole selles mõttes midagi väga erakorralist,” rahustab Kukk.
Sellegipoolest andis keskkonnaamet kolmapäeval veel kaheksa eriluba: ühe Raplamaal ja seitse Harjumaal, kuna seal on olnud kõige rohkem kahjusid.
Praegu on Eestis teada 24 huntide pesakonda. Täpsemad arvud on alles selgumas, kuid võib arvata, et enne viimase jahihooaja algust oli Eestis seega kokku umbes 200-250 hunti.
Alates aastast 2015 on huntide arvukus järjepidevalt langenud ning saavutas mullu madalpunkti 19 pesakonnaga. Hunte lubati neil aastail rohkem küttida, kuna metssiga oli seakatku tõttu peaaegu kadunud ja metskitse asurkond kiratses. Mullu taastus metskitse arvukus ootamatult kiirelt ja seega vähendati ka huntide küttimismahtu. Lisaks mõjutab viimaste aastate küttimislimiite kärntõve levik: haiguse tippajal on olnud hundipopulatsiooni keskmine juurde kasv normaalsest 43%-st oluliselt madalam – kohati 35% ringis, selgitab keskkonnaagentuuri peaspetsialist, ulukiuurija Peep Männil.
Keskkonnaagentuuri antud küttimissoovitused sõltuvad muuhulgas sotsiaalsest taluvusest ehk sellest, kuivõrd suudavad inimesed hunte enda ümber välja kannatada. Seda omakorda mõjutavad hundi tekitatud kahjud. Aastail 2017 ja 2018 oli kariloomade murdmisjuhtumeid mõnevõrra rohkem kui varasematel aastatel, kuid oluliselt suurem oli murtud isendite arv.
Keskkonnaagentuuri juhtivspetsialist Rauno Veeroja märgib, et hundi arvukuse ja lammaste murdmise vahel on üldjuhul seos, kuid see pole üksühene. Rolli mängib ka see, kuidas karjakasvatajad oma loomi kasvatavad või kahjude teket ennetavad. Sellepärast oligi näiteks 2017. aastal murtud isendite arv hüppeliselt suurem kui murdmisjuhtumite arv, sest pea pool kõikidest murtud isenditest olid nelja omaniku lambad, kellele juurdepääs polnud piisavalt piiratud.
Kui kariloomade murdmise ja huntide arvukuse vahel on seos, siis koertele tehtud rünnakute vahel samasugune seos puudub, kinnitab Veeroja. „Pigem on niimoodi, et koerte murdmisi esineb nendel aastatel rohkem, kui hundil just kõige paremini ei ole läinud või on küttimine eelmistel aastatel olnud väga intensiivne ja järele on jäänud palju lõhutud karju.”
Mullu oli tõepoolest säärane aasta, kus hundid murdsid koduõuest rohkem koeri võrreldes viimase seitsme aastaga. „[Koerte murdmine] on pigem seotud sellega, et hunt on hästi sotsiaalne ja väga palju sõltub karjastruktuurist, kuidas nad toituvad ja käituvad. Kui [karju] on rohkem lammutatud ja lõhutud, tekivad puuduliku elukogemusega või liiga lühikeseks jäänud lapsepõlvega noored hundid, kes on sunnitud iseseisvat elu alustama liiga vara, mida ilma intensiivse küttimiseta ei toimuks,” selgitab Männil. „See tekitab selliseid isendeid, kes paraku otsivad kergemat saaki. Nad pole võimelised korralikku metslooma kätte saama ja murdma ja siis minnakse nii lammaste kallale kui hoovidesse toidupala otsima, kus satutakse ka koeraga konflikti.”
Leelo Kukk rõhutab, et riik kompseneerib küll hundi tekitatud kahjud, kuid parema meelega panustaks ennetusse. Praegu moodustavad ennetuskulud väga väikese osa Eesti kaitsealuste loomade tekitatud kahjude hüvitamisest. „Riik kompseneerib poole ennetuskuludest ja me muudame nüüd ka looduskaitse seadust, kus seni oli aastane ennetuskompensatsiooni piir 3200 eurot. See läheb kolmekordseks ja me väga tahaks näha, et tuldaks rohkem ennetuskulusid taotlema.”
Viimasel aastal on keskkonnaamet kompenseerinud näiteks 66 karjavalvekoera ostmist. „Samal ajal oli 900 murdmisjuhtu, millest ainult kahes kohas oli karjavalvekoer,” märgib Kukk. Lisaks aiale oleks just koer tema sõnul kõige kindlam karjamurdmisjuhtude ärahoidja.
„Iga aasta räägitakse ajakirjanduse kaudu, et no mitte kunagi pole hunte nii palju olnud ega nähtud. See on iga-aastane asi!” naerab Männil. Üks hundipaanika põhjus on ulukiuurija sõnul sotsiaalmeedia ja nutiseadmete levik, mis laseb inimestel iga juhtumi kiirelt avalikkusele teadmiseks postitada.
Teine, looduslik põhjus, on see, et varem oli huntide oluline toit metssiga, kes on väga öise eluviisiga ja elab enamasti metsas. Kuna metssigu on vähe, on hundi peamiseks toiduks kujunenud metskits, kes eelistab pigem kultuurmaastikke ja on märksa enam päevase eluviisiga. „Tõenäoliselt on ka kultuurmaastikus või avatud maastikus hundi jahiedukus suurem kui metsa vahel. Seetõttu võib neid ka sagedamini avamaastikul näha,” selgitab ulukiuurija.
„Kõikide ulukite arvukus on dünaamikas ja praegu on lihtsalt selline periood, kus metsas on ulukite arvukus tagasi läinud ja põllumajandusmaastikus või poolkultuurmaastikus üles läinud. See on ajutine nähe – see muutub,” kinnitab Peep Männil. „Me saame prognoosida, et hundi arvukus tõuseb nüüd mingil määral ülespoole soovitavat piiri, aga see tähendab seda, et järgmisel aastal tuleb küttida rohkem, et ta taas alla viia.”
Ulukiuurijad rõhutavad, et inimestel ei tasu hunti karta, sest enamjaolt kardab meie rahvusloom hoopis inimest. „Pigem peaks head meelt tundma, kui näed,” leiab keskkonnaagentuuri peaspetsialist Marko Kübarsepp. Teadaolevad hundirünnakud inimesele on olnud loomaparkides või olukordades, kus inimene on ise hunti kasvatanud või pikalt toitnud."
"08.07.2020, 16:26",arvamus,https://epl.delfi.ee/artikkel/90394465/sven-sester-laskem-valistudengitel-oppida-ja-tootada-mart-helme-tudengipiirangutest-pole-kasu,Sven Sester: laskem välistudengitel õppida ja töötada. Mart Helme tudengipiirangutest pole kasu,"Mitu küsimust ja tuhandete noorte saatus on veel muutuste tuules, märksõnadeks tööjõuturg, pereränne ja elamisload.
Oleme vaielnud koalitsioonis palju selle üle, mitu tundi lubada välistudengil Eestis tööd teha. Täna piirangut pole ehk teda koheldakse võrdselt kodumaise üliõpilasega.
Aga nüüd tehti ettepanek seda piirata. Nimelt tahtis siseminister Mart Helme algselt piirata välistudengite töötamist maksimaalselt 16 tunnini nädalas, hiljem 20 tunnini. Argumendina kasutasid Isamaa osad koalitsioonipartnerid seda, et sel juhul kasutataks õppimiseks antud elamislubasid vähem töörände kattevarjuna.
Ent kas see on ikka tegelik probleem Eestis? Õpingute katkestamise määr ei ole kolmandatest riikidest pärit välistudengite seas ülemäära kõrge – vaid 5%. See on poole väiksem number kui Eesti tudengite puhul. Lisaks, vaid iga teine meie välistudeng töötab. Võrdluseks, kodumaistest tudengitest töötab kaks kolmandikku. Tuleb ka silmas pidada, et kui välistudeng enda õpingud katkestab, tuleb tal riigist lahkuda.
Lahendus võiks olla kohustuslik eksam, mis kontrollib välismaalase teadmisi eesti keelest ja kultuurist.
Seega, tuleb selgeks teha, mis on siseministri soovitud piirangute eesmärk ja elluviimise võimalus. Vastasel juhul ei ole neist kasu.
Näiteks näitab senine madal õpingute katkestamise määr, et välistudengitele ei ole töö ja õpingute ühildamine probleem. Töötundide piirist kinni pidamist on aga väga raske kontrollida.
Lisaks on veel ideoloogiline vaatenurk. Minu hinnangul on mõistlik kehtestada nii vähe piiranguid kui võimalik. Pigem peaksime lubama kõigil, kes soovivad ja suudavad seda teha, õpingute kõrvalt töötada. Seega ei poolda ma välistudengitele töötundide piirangu kehtestamist.
Võimalus ülikooli kõrvalt töötada mõjutab positiivselt seda, millisesse riiki välistudeng õppima minna otsustab – seda näitab eelmisel aastal ligi 2000 välistudengi seas läbiviidud International Student Barometer (ISB) uuring.
Teine ning arvatavasti veelgi olulisem motivaator Eestisse tulekuks on võimalus töötada pärast õpinguid. Üle-eelmisel õppeaastal töötas kohe pärast õpinguid 58% magistri- ja doktoriõppe läbinud välistudengitest. Võimalus saada pärast lõpetamist samas riigis töökoht on ISB analüütikue hinnangul võtmetähtsusega asjaolu, mille põhjal välistudengid enda valiku langetavad.
Keskmise palga tupiktee
Seetõttu suhtun skeptiliselt veel kahte siseministri ettepanekusse. Üks neist on keskmise palga nõude kehtestamine. See tähendaks, et siin õpingud lõpetanud kolmanda riigi tudeng saaks Eestisse jääda ainult juhul, kui talle makstakse vähemalt Eesti keskmist brutopalka.
Tudeng, kes tuleb mujalt kui Euroopa Liidust, saab õpingute ajal töötamisega hakkama. Õpingud katkestab neist ainult 5%.
See seab löögi alla bakalaureuseõppe läbinud välistudengid, sest üldjuhul ei teeni isegi kohalikud noored (kuni 25-aastased) Eesti keskmist palka. Lisaks puudutab see magistriõppe lõpetanuid, kelle sissetulek võib olla kuni 18% väiksem kui kohalikel. Seega avaldaks taoline palgakriteerium tugevat mõju Eesti tööjõuturule, millega kohanemiseks ei pruugi me valmis olla.
Teiseks soovitakse muuta seadust nii, et kui välismaalane on saanud õppimiseks tähtajalise elamisloa, siis ta ei tohi taotleda pärast seda elamisluba püsivalt Eestisse asumiseks. Ta saaks seda teha vaid siis, kui tal on varasemast elamisluba kas töötamiseks või ettevõtluseks.
See on aga juba põhimõtteline küsimus. Minu hinnangul võiks lähtuda ennekõike sisust, mitte vormist. Kui välismaalane on Eestis mitu aastat õppinud ja meie oludega kohanenud, võiks elamisloa andmisel arvestada ka õpingute ajal Eestis viibitud perioodi.
Karmus pole lahendus
Küsimus on selles, kas me lubame Eestisse jääda inimestel, kes seda soovivad. Kui me kardame, et välistudengid ei suuda meie oludega kohaneda, siis ei ole lahendus piirangute karmistamises. Siis on lahendus hoopis kohustuslik eksam, mis testib välismaalase teadmisi eesti keelest ja kultuurist. Kes selle edukalt sooritab, saab tänasega sarnased võimalused Eestisse jääda.
Sellisel juhul hoiaksime alles need inimesed, kelle haridusele oleme kulutanud ressursse ning kes on meie kultuuriga kohanenud. Kokkuvõttes kanduvad nende otsuste mõjud ka Eesti majandusse.
Eelpool toodud teemad jõuavad riigikogu arutellu sel sügisel. Sellest tõotab kujuneda terav arutelu, kuid selle vältel tasub silmas pidada, et Eestis ei kehtestataks piiranguid, mida ei ole võimalik reaalses elus kontrollida. Mis aga kõige olulisem – hoiame neid inimesi, kes on meie eluoluga kohanenud, kelle haridusse oleme panustanud ning kes on valmis meie ühiskonda panustama."
"19.04.2016, 09:02",valismaa,https://epl.delfi.ee/artikkel/74280683/venemaalased-on-hakanud-kulutama-toidule-ule-poole-sissetulekust,Venemaalased on hakanud kulutama toidule üle poole sissetulekust,"2016. aasta veebruaris moodustasid toidukaubad, sealhulgas ka alkohol ja tubakatooted, esimest korda kaheksa aasta jooksul suurema osa – 50,1 protsenti – Venemaa jaekaubanduse käibest, selgub Venemaa presidendi juures asuva sotsiaalse analüüsi ja prognoosimise instituudi (RANHiGS) elanikkonna sotsiaalmajandusliku olukorra ja enesetunde igakuisest monitooringust, vahendab Kommersant.
Eelmine rekord püstitati 2009. aasta mais, kui toidukaupade osa moodustas 49,6 protsenti jaekaubanduse käibest. 2015. aastal oli see number 48,6 protsenti ja 2014. aastal 47 protsenti.
„Praegu on märgatav elanikkonna kulutuste osakaalu kasv toidukaupadele, mis on täiesti loogiline, lähtudes reaalsete sissetulekute vähenemisest… ja vaesuse kasvust – on teada, et mida vaesem on kodumajapidamine, seda suurema osa eelarvest kulutab ta toidukaupadele,“ selgitavad monitooringu autorid.
RANHiGS-i andmetel vähenesid 2016. aasta veebruaris venemaalaste reaalsed sissetulekud võrreldes 2015. aasta sama ajaga 6,9 protsenti ja reaalpalk 2,6 protsenti. Elatustaseme alanemist on märganud 50 protsenti elanikkonnast. Kokku hoidma pole hakanud mitte ainult vähekindlustatud, vaid ka keskkihid.
RANHiGS teatab, et majandusliku olukorra muutumise hinnangutes valitseb pessimism: „Kriisist väljumise horisont kaugeneb.“ Ühe uuringu autori, Maria Ivanova sõnul võib toidukaupade osa venemaalaste kulutustes veelgi suureneda.
Küsitluste järgi ootab olukorra halvenemist Venemaal lähima paari aasta jooksul üle 40 protsendi elanikkonnast, 30-35 protsenti vastanutest kardab kas palga kärpimist või töö kaotust."
"04.04.2016, 14:15",valismaa,https://epl.delfi.ee/artikkel/74138799/lavrov-moskva-kutsub-naabrite-asjadesse-mitte-sekkuma,Lavrov: Moskva kutsub naabrite asjadesse mitte sekkuma,"„Me ei süüdista mingeid väliseid jõude, mingeid väliseid mängureid selles, et just nemad provotseerisid praeguse pingete lahvatamise. Me ei süüdista ka Ankarat,“ ütles Lavrov väljaande Vzgljad vahendusel.
„Üldiselt on meie Türgi naabrite jaoks tähtis võtta kurss mis iganes riikide siseasjadesse sekkumise lõpetamisele, olgu siis Iraagi või Süüria. Piisavalt on fakte selle kohta, et Türgi jätkab vaatamata kõigile üleskutsetele sellist sekkumist, jätkab terrorismi toetamist. Seetõttu ei võta ma ilmselt otsustada, millist rolli mängis Ankara Mägi-Karabahhi suhtes, aga see, et kõigi jaoks, sealhulgas Türgi ja türgi rahva jaoks, oleks õige, kui Ankara keskenduks nüüd terrorismi toetamise lõpetamisele, on mõte, mille ma võin julgelt välja öelda ja selle eest me seisame,“ ütles Lavrov."
"23.03.2016, 13:52",arileht,https://epl.delfi.ee/artikkel/74027303/pirita-joe-suudmesse-kavandatakse-arihoonet,Pirita jõe suudmesse kavandatakse ärihoonet,"Merivälja tee 1a kinnistu detailplaneering hõlmab 0,3 ha suuruse maa-ala, detailplaneering võimaldab ehitada moodustatavale kinnistule ühe kuni 3 maapealse ja 1 maa-aluse korrusega ärihoone, teatas Tallinna pressiteenistus.
Äripindadega büroohoone esimesele korrusele on lisafunktsioonina ette nähtud kohvik/baar, ilusalong, raviteenused, kauplus või muu avalikkusele suunatud teenindav funktsioon, teisele ja kolmandale korrusele on ette nähtud äri- ja büroopinnad.
Planeeritud maa-ala asub ligikaudu 70 m kaugusel Pirita jõe kaldast ja ligikaudu 200 m kaugusel Tallinna lahe rannajoonest. Planeeringualale jäävad ärimaa sihtotstarbega Merivälja tee 1a ja Merivälja tee 1b kinnistud, mille omanik on OÜ Pirita GO. Kinnistud on hoonestamata.
Planeeringuala asub Pirita linnaosas keskuses, mis on ajalooliselt välja kujunenud hoonestusala Pirita kloostri naabruses ja täidab linnaosa keskuse funktsioone. Pirita linnaosa üldplaneeringu kohaselt on planeeritud maa-ala maakasutuse juhtotstarbeks määratud segafunktsiooniline ala. Detailplaneering on Pirita linnaosa üldplaneeringuga kooskõlas.
Haljastuse säilitamiseks on parkimine ette nähtud hoone maa-alusele korrusele. Lähtuvalt hoone paiknemisest linnaruumiliselt olulises asukohas, on planeeringusse lisatud nõue viia hoone projekteerimiseks läbi arhitektuurikonkurss.
Detailplaneeringu koostamise algatamist taotles OÜ Pirita GO. Detailplaneeringu koostamine algatati Tallinna Linnavalitsuse 7. augusti 2013 korraldusega. Detailplaneeringu koostas Linnaruumi OÜ.
Detailplaneering võeti vastu Tallinna Linnavalitsuse 23. detsembri 2015 korraldusega ning oli 25. jaanuarist kuni 8. veebruarini 2016 avalikul väljapanekul, mille kestel detailplaneeringu lahenduse kohta ettepanekuid ega vastuväiteid ei esitatud.
OÜ Pirita GO on võtnud kohustuse tagada detailplaneeringu kohaste avalikult kasutatavate teede ja üldkasutatava haljastuse valmisehitamise oma vahendite arvelt."
"24.02.2017, 22:13",kultuur,https://epl.delfi.ee/artikkel/77351430/aastapaeva-kontsertetendus-toi-eesti-muusikamaastikule-uusi-varve,Aastapäeva kontsertetendus tõi Eesti muusikamaastikule uusi värve,"Eesti Vabariigi aastapäeva kontserdile eelnenud teenetemärkide üleandmine näitas, et president Kersti Kaljulaid hoiab hoolega meeles meie vanema põlvkonna esindajate teeneid riigi ees ning säilitab osaliselt rahvuskonservatiivset joont, kordamata sellega justkui eelmise presidendi vigu.
Kõne erinevates osades proovis ta kõnetada nii noori kui vanu, nii multikultuurse kui konservatiivse maailmavaatega inimesi, rääkimata vahepeale jäävast publikust. Kõik see tekitas uudishimu. Kas aastapäeva kontserdi eeskava on pigem suunatud indilembese maitsega noorele muusikagurmaanile või püütakse meeldida rahvale laiemalt, minnes kindla peale välja ning kaasates programmi kõigile tuntud tegijaid?
Kontserdile eelnenud videos anti välja lubadus, et igaüks saab pärast kontserti kokku panna oma pildi, leida üles nn oma rea. Samuti seda, et juttu tuleb probleemsetest teemadest, muuhulgas sellest, mis kriibib hinge.
Kui esimene takt kõlas ja Tallinna Kammerorkester Kristiina Poska dirigeerimisel kõlama hakkas, sai selgeks, et kontserteetenduse puhul on tegu ambitsioonika ja pompöösse plaaniga. Kaamerasilm sihtis õhtu sümbolit kasti, mida hiljem ohtralt kasutati. Nii siis, kui tormituuled või sõda Eestit räsisid? Ja siis, kui kastidest visalt uuesti Eestit üles ehitama hakati?
Kontserdi algul maa lõhenes ja maapraost ilmus välja noor, pea tundmatu viiuldaja Sänni Noormets. Pärnoja poolt oli noore talendi sisse toomine mõne lillepärjas või talusärgis nais popkuulsuse asemel positiivne žest: midagi uut ja huvitavat. Esilugu tunduski kõige rohkem twodragon`lik (Erki Pärnoja on Ewert and The Two Dragonsi kitarrist – toim.), valdavalt instrumentaallugu aga kätkes sarnast groove`i nagu mõni Arcade Fire`i laivesinemine.
Peagi mängu tulnud Siiri Sisask mõjus esialgu nagu oleks „Ma ei maga ma ei söö“ taas ellu ärganud ja lisaks sellele nauditavalt arhailisena, meenutades veidi Anne Maasiku laulustiili. Päris lõpuni tema loits siiski ei kandnud ja kippus ülejäänud muusikast distantseeruma. Lugu kasvas järjest oma eepilisuses ning valgusefektidest moving head`ide heidetud kiired ja teised visuaalsed efektid toetasid helirida – oli, mida vaadata. Kastide lagunemine, ehk mingil viisil kaost või katastroofi sümboliseeriv visuaal ja selle taustal Mick Pedaja esitus mõjusid veenvatena. Krista Citra Joonas ja Sven Grünberg lisasid orientaalset helipilti ja lugu lõppes just kõige põnevama koha peal. Appi võeti taas kastid ja ehitustöö võis alata. Pärnoja enda etteaste oli nauditav estraad, kuigi oleks tahtnud näha ja kuulda veidi jõulisemat ja ekspressiivsemat lauluetteastet.
Üks, mida kogu Eesti Vabariik 99 õhtut teleri vahendusel jälgides paratamatult tähele panin, on see, et Ukuaru valsist sai sel õhtul küll tõelise üledoosi. Jah, see on imeilus lugu ja me kõik armastame seda. Aga kui šedööver kleepida tapeedina aastapäva galat sisse juhatama, tuua sisse kontserdi kavasse ja lasta kõlada hiljemgi, on seda ilmselgelt liiga palju.
Positiivse poole pealt: vabariigi aastapäeva audiovisuaalne kontsertetendus ei olnud liialt elitaarne ja jõudis lõpuks, Pärt Uusbergi tõeliselt kaaluka kooriteosega ja eakate inimeste lavale toomisega selleni, mis on oluline. Hallpead austa, kulupead kummarda võiks olla üks sõnumeist, mida aastapäeva õhtul taas meelde tuletada. Ja mõtlen seda tõsiselt, mitte pelgalt sõnakõlksuna."
"08.04.2019, 00:00",sport,https://epl.delfi.ee/artikkel/85840813/nurme-votsin-riski-ja-habisse-ei-jaanud,Nurme: võtsin riski ja häbisse ei jäänud,"Tiidrek Nurme sai Hannoveri jooksumaratonil uue isikliku rekordi 2:13.40-ga kuuenda koha.
Poodium oli nagu ikka aafriklaste päralt, võitis keenialane Silas Mwetich 2:09.37-ga. „Lõppaega ja kohta vaadates olen väga rahul, isiklik rekord paranes pooleteise minuti võrra,” rõõmustas tavapärasest kiiremini alustanud Nurme, kes läbis esimesed viis kilomeetrit 15.25-ga. „Võtsin riski ja häbisse ei jäänud. Mul oli seekord isiklik tempomeister, kuid pärast poolt võistlusmaad ta enam kahjuks ei jõudnud ja jooksin üksi edasi.”
Doha MM-i norm (2:16) oli Nurmel juba täidetud, nüüd astus ta sammu ka Tokyo olümpia poole. Norm on küll vänge – 2:11.30 –, kuid tegelikult pääseb võistlema ka viletsama tulemusega. „Viimasel neljal korral on minu ajaga alati kvalifitseerutud. Seekord pääseb osa sportlasi normiga, osa uue ranking’u süsteemi alusel. Usun, et kui jooksen ühe samaväärse maratoni veel, saan koha,” pakkus Nurme. Haigestunud Roman Fosti loobus võistlusest. Märt Roosna"
"17.11.2017, 15:37",lp,https://epl.delfi.ee/artikkel/80181694/kaia-kanepi-peab-lahtuma-sellest-et-endal-oleks-hea-olla,"Kaia Kanepi: peab lähtuma sellest, et endal oleks hea olla","Eesti aegade parim tennisemängija Kaia Kanepi (32) esitles sel nädalal oma elulooraamatut, mis osutus ootamatult avameelseks. Peale selle nõustus seni äärmiselt kinnisena tuntud sportlane LP-le intervjuu andma. Tennisest ei tea ma midagi ja Kaia Kanepistki ainult seda, et ta on üks väheseid Eesti tõelisi tippsportlasi. Ööl enne intervjuud lugesin Kaia raamatu läbi ega suutnud pärast seda magama jääda. Kaia isiksus avaldas mulle pööraselt muljet. Järgmisel päeval kohtusin temaga tennisekeskuse kohvikus, kuhu tal oli hea lihtne pärast trenni tulla. Kaia astus ruumi, leidis mu pilgu ja kinnitas sellesse enda oma.
Ta oli lihtsates spordiriietes, vaba ja rahulik. Kuidas alustada juttu superstaariga? Kui võimalik, siis ikka millestki, mis võiks olla mõlema ühine huvi. Ja siis mul turgatas: autod! Mitte iga naine ei valiks oma igapäevaautoks kahesajakilovatist ülejuhitavat ja eriti jäiga vedrustusega sõidukit.
On!
Kui olin 18-aastane, oli mul õnne Evot Saaremaal proovida ja see hakkas mulle meeldima. Jätsin selle mõtte sinnapaika, sest mul on tavaliselt kasutada sponsoriautod. Aga üks sõber soovitas, et minu sõidustiili ja sõiduoskusi arvestades peaks just Evo mulle sobima.
Eestis olen käinud kahel ringrajal, välismaal ainult Rovaniemis, kus Margus Murakas korraldas jaanuaris üliägeda kolmepäevase koolituse. Tahaks uuesti minna, aga vist jääb vahele, sest Austraalia lahtised on samal ajal.
Lugesin öösel su raamatu läbi ja elasin väga kaasa. Minu peres oli otsustatud, et peaksin kindlasti õpetajaks saama. Kui ma õpetajaks ei saanud, oli ema mu peale kaua vihane. Olin teda alt vedanud. Sinu vanemad ootasid sinult palju. Kuidas nad reageerisid, kui sa kaotasid? Kas tundsid, et oled neid alt vedanud?
Vanemate puhul ma nii suurt pinget ei tundnud. Mäletan, et küsisin lapsepõlves enam-vähem enne iga mängu ema käest: mis siis juhtub, kui ma kaotan? Ta vastas, et midagi ei juhtu, ja siis olin jälle õnnelik ja rahul. Survetunne tuli hiljem, pärast Prantsusmaa lahtisi, kui tuli häid tulemusi. Niipea kui sain hea tulemuse, kohe ootused suurenesid ja siis mängisin tükk aega kehvemini, enne kui jälle hea tulemuse sain.
Sulle avaldati survet igast nurgast – treener, mänedžer, spordiajakirjanikud ja avalikkus. Milline surve oli kõige hullem?
Ise tundsin, et kõige suuremad kohustused on sponsorite ees. Elad hirmus, et äkki sponsorid lähevad minema, kui sa ei vasta nende ootustele. Kuna uut sponsorit ei ole lihtne leida, oli nii mult endalt kui ka isalt hästi suur surve, et sponsoritele peab meeldima.
Pigem viis toitumishäireni ikka see, et kuigi olin lapsena pilbaspeenike, siis jõutrenni tehes hakkas kehakaal suurenema, muidugi ka lihaste arvel, ja siis hakati mu kaalule tähelepanu pöörama. Mulle keelati asjad, mida olin enne söönud, ja mind hakati toitumisnõustajate juurde viima. Tollal ei saanud ma päriselt aru, miks see vajalik on, miks see toimub. Siis hakkaski see salamisi ja tasapisi peale.
Me isegi natuke lootsime, et see võiks juhtuda! Tahtsime, et raamat võiks olla õpetlik ja inimesed selle kaudu avaneksid. Muidugi oleksin õnnelik, kui mulle kirjutataks! Et vähemalt keegi on abi saanud.
Kõige olulisem oli sellest rääkida. Aga ma arvan ka, et rääkida ei saa igaühele, võib-olla isegi oma vanematele ei saa rääkida, eriti kui nad on sulle mingid ootused pannud. Rääkida võiks kellelegi, keda oma südames kannad, või heale inimesele, sõbrannale, kellega muidu saladusi jagad.
Jaa! Mu parim sõbranna ei tea tennisest üldse midagi, ei tea isegi seda, mis mäng mul ees on, ega muud sellist. Ja see on nii hea! Tennisetippude seas mul otseselt sõbrannat ei olegi olnud. Tuuridel on muidugi palju toredaid tüdrukuid, kellega riietusruumis rääkida, aga erilist kontakti ei ole tekkinud.
Jaa, on küll. Mulle ei meeldi tühja juttu ajada, see võtab liiga palju energiat.

Intervjuusid andes käituvad inimesed väga erinevalt. On neid, kes väldivad silmsidet ajakirjanikuga, aga enamik inimesi laseb vähemalt mõttepauside ajal pilgu lakke või aknast välja rändama. Kaia hoiab kindlat silmsidet terve intervjuu. Võib-olla on see aastatepikkusest mängukogemusest, et vastasmängijat – seekord siis ajakirjanikku – ei lasta silmist? Võib-olla on see Kaia pühenduvast iseloomust. Ta tähelepanu ei kao hetkekski, ta vastab igale küsimusele kiiresti ja kindlalt.

Siis loen raamatut või vaatan tennist, vahel käin jalutamas. Turistitamist tavaliselt siiski ei ole. Võib-olla isegi jõuaks, aga enne võistlusi ei ole sellist tunnet, et tahaks kusagil linnas käia, ja pärast võistlusi kindlasti mitte. Loodan, et jõuan seda kunagi tulevikus teha.
Umbes 35 ja pluss-miinus üks-kaks aastat on see vanus, milleni veel profitennist mängitakse. Kõik küsivad, mida ma pärast karjääri ette võtan, aga ma tõesti ei tea.
Ma ei tea praegu isegi seda, mida ma võib-olla kuu aja pärast tahan teha. Praegu soovin spordiga tegeleda, aga ma ei taha plaane teha. Muidu on nii, et teen plaani, et kolme aasta pärast tahan olla see ja see, aga kui nii ei lähe, siis tunnen, et on jama. Mulle meeldib spontaansus ja ma ei taha endale mingeid piiranguid seada. Saan oma tegemistes vaba olla ja teen täpselt seda, mis meeldib.
(Naerab.) Jaa, näiteks!
Lapsepõlves tahtsin tegelikult politseinikuks saada. Arvatavasti sellepärast, et mängisime hästi palju õues sõpradega pätti ja politseinikku ning mina olin tavaliselt politseinik. Aga mingil ajal see kadus, sest olin ikkagi lapsest peale tennisega seotud ja tahtsin tipptennisistiks saada. Rohkem mul polegi soove olnud. Olin nii lapsest peale tennise kõrval, et mul ei tulnud muid mõtteid pähegi.
(Siiras hämmelduses.) Ei, ei ole… Mida sa mõtled?
Ilmselt küll, jah. Kui juba operatsioonil käisin, siis see näitab, et ma tahan tennist mängida. See on ju alati ka minu valik olnud, et tulen igalt vigastuspausilt tagasi. Keegi pole mind selleks sundinud.

Need küsimused tunduvad olevat ainsad, mida Kaia ei ole enda jaoks varem läbi mõelnud. Mulle näib, et tema praegusele ja lähitulevikule orienteeritud elusse pole mahtunud minevikus juhtunu pärast kurvastamist ega tehtud valikutes kahtlemist. Selline oleks- poleks-mõtteviisist lähtuv küsimus on ainus, millega suudan teda üllatada.

Ei, ei karda. Mitte kõik, kes on spordi lõpetanud, ei ole sellises seisundis. Ja ma ei usu ka, et tennis oleks nii räige spordiala.
Jaa, ja jalgpall on ka hull. Seal on ka palju vigastusi, olen kuulnud.
Mida vähem asju, seda parem! Ma ei tea, võib-olla sai see alguse kirikust, et välistele asjadele ei tasu suurt tähelepanu pöörata.
Mulle meeldib põhimõte, et kodus peaks hoidma ainult asju, mis tekitavad sulle hea tunde, ja kui mõni asi sind ärritab, siis tuleb see ära visata. Riideid on mul ikkagi liiga palju, sest kannan ainult mõnda üksikut asja.
Tegelikult on küll nii, et kui ma ostan endale mingi uue asja, siis annan kohe vanu ära. Kaubanduskeskustes ei meeldi mulle üldse käia, seal on lausa vastik õhk. Kui ostan midagi, siis pigem tellin netist.

Mul on vaba aega nii vähe. Kui on, siis meeldib mulle koeraga jalutada või spaas käia. Ja tegelikult meeldib mulle ka lihtsalt kodus olla. Kogu aeg on nii palju tegemist, et ma igatsen sellist aega, kus saan lihtsalt kodus olla, raamatut lugeda, koristada, teha seda, mis pähe tuleb. Kasvõi lihtsalt pool päeva voodis vedeleda.
Eile alustasin Maria Šarapova raamatu lugemist. Aga üldiselt loen raamatuid, millest midagi õppida, midagi uut teada saada. Niisama kirjandust ei viitsi ma lugeda.
Ma arvan, et usaldan selles mõttes oma elu ja seda, mis mu elus on toimunud. Kui mulle miski ei sobi ja teen selle kohta otsuse, hakkavad asjad muutuma. Inimesel pole võimalik kogu oma elu kontrollida, aga ma saan kontrollida seda, et mul oleks hea tunne. See on ikkagi minu elu ja pean lähtuma kõigepealt iseendast, sellest, mida mina tahan ja mis on minule hea.
(Muigab.) Ma ei olegi selle ajakirjanikuga suhelnud. Mul on täitsa ükskõik, las ta olla. Oli mis oli. Aga üldiselt olen olnud sunnitud spordiajakirjanikega edasi suhtlema, sest ma olen ju ikkagi sportlane – kasvõi sponsorite pärast on vaja intervjuusid anda. Ja nii olengi suhelnud, aga hästi napisõnaliselt. Võib-olla oleksin saanud avameelsem olla, aga kuna ajakirjandus on minuga niimoodi käitunud, siis pole ma tahtnud eriti midagi öelda.
(Naerab.) Sest kõik on juba välja tulnud! Ma ei pea kellegi vastu mingit viha.
Seda ikka on, enamasti kirjutatakse Facebooki, aga kuna ma ise oma fännilehte ei halda, siis tavaliselt kuulen alles tagantjärele. Sageli soovitakse tutvuda, aga kui olen võitnud, siis tuleb ka kiitust. Ähvardused ja sõim kustutatakse kohe ära. Need on tavaliselt kellegi emotsionaalsed plahvatused. On olnud ka tapmisähvardusi. Näiteks millalgi aastaid tagasi, kui ma Pariisis mängisin, kirjutas keegi midagi sellist: „Elusana sa Pariisist ei lahku.”
Ei, ma ei võtnud seda tõsiselt.
Mitte keegi ei ole täiuslik, kõik teevad vigu. Ja inimestel juhtub igasuguseid asju ka lihtsalt emotsioonide pärast. Arvan, et kui inimene käitub halvasti või teeb midagi oma südametunnistuse vastu, siis mina talle kätte maksma ei lähe, sest tal on endal niigi probleem. Ja seal on ka egoismi printsiip.
Kui ma mõtlen endale, siis mul ei ole ju hea tunne, kui ma olen vihane, ei ole hea tunne, kui ma olen kellegi peale solvunud. Enda elus olen ma ise kõige tähtsam ja tahan oma elu iga päev elada nii, et minul on hea olla.

Ei olegi mingit suhet. Ma arvan, et see lõppes juba umbes viis aastat tagasi [treener] Pablo ajal.
Aga võib-olla see oligi hea? Praegu on palju parem olla, palju vabam. Enam ei ole kellegi hukkamõistu, võin end vabamalt tunda, lubada endale ka eksimist.
Ei, lapse saamise kohustust ma küll ei tunne. Praegu ei tea ma isegi, kas üldse tahangi kunagi lapsi saada. See on nii suur kohustus!
Kõik inimesed ei ole ette nähtud sama asja tegema. On kindlasti väga palju naisi, kes tahavad emaks saada, ja ma usun, et vähem on neid, kes ei taha lapsi. Aga miks ei võiks neid ka olla?
Ma arvan, et tahaksin, et ta võiks teha seda, mida tahab. Mul ei ole kellegagi seotud unistusi. Kui inimene on vaba ja saab teha seda, mida ise tahab, siis ta on palju õnnelikum kui see, kes täidab kellegi teise unistusi.
(Muigab.) Ei, ma ei ela kellegagi koos.

Mulle näib, et see küsimus on ainus, millest Kaia ei taha eriti rääkida, arvestades seda, kuidas ta asendab sõna „olema” sõnaga „elama”.
Ma ei saa talle seda pahaks panna. Kogu oma elu avalikkuse pilgu ja surve all elanud inimesele on vaja midagigi, millest keegi ei tea. Privaatsusekilluke on niigi väike. Ma ei küsi selle kohta rohkem.

Arvan, et see on läinud leebemaks, aga ma pole kindel, ma lihtsalt arvan seda.
Õnnelik jah, aga kindel? Ma ei saa ennast kindlalt tunda, sest kunagi pole midagi kindlat.
On lihtsalt usaldus, et kõik läheb hästi. Alati tuleb ju ka langus, sest elu on selline, aga võib-olla on kõige olulisem see, et ma naudin oma elu ja oma teekonda. Kuna lähtun iseendast, saan oma elu ise vastavalt oma suhtumisele reguleerida.

Intervjuu lõppedes läheme fotosid tegema. Ma polnud algul märganudki, aga nüüd taipan, et Kaia pole end meikinud. Ta on nii enesekindel, nii rahulik, et talle pole probleem ilma meigita ajalehekülgedele tulla. Pole palju naisi, kes seda julgeksid. See on aga kõigest tilluke krööm tema julgusest.
Olen Kaiast vaimustuses. Soovin väga, et rohkematel naistel oleks julgust teha otsuseid endast ja oma heaolust lähtudes. Mina sain küll julgust juurde. "
"30.12.2020, 00:05",kultuur,https://epl.delfi.ee/artikkel/92117469/miks-peeter-helme-lopuks-ikkagi-eesti-kirjanike-liidust-valja-heideti,Miks Peeter Helme lõpuks ikkagi Eesti kirjanike liidust välja heideti?,"Eesti kirjanike liidu (EKL) juhi Tiit Aleksejevi sõnul ei tähendanud lapseealise seksuaalses ahvatlemises süüdi mõistetud Peeter Helme väljaarvamise vastu hääletamine, et tema isikut toetataks või pedofiilset käitumist ei peetaks raskeks kuritööks. „Nende kahe punkti asjus oli eestseisuse hukkamõist üksmeelne,” ütleb Aleksejev. Esialgu jäeti Helme liitu väga napi häälteenamusega. Kui tõsine oli lahkheli kirjanike liidus pärast seda otsust? „78 allkirjaga pöördumine tõendab, et see lahkheli oli tõsine. Kirjanike liidul on 331 liiget,” ütleb Aleksejev.
Tema sõnul vaadati esialgne otsus üle, sest oli oht, et loomeliit laguneb. Kui uurin eri leeride tekkimise kohta liidu sees, siis vastab kirjanike liidu juht, et kirjanikud on sageli eriarvamusel. „Aga seda, mis neid ühendab, on rohkem. Pean silmas loometööd.”
Eestseisuses polnud ju kedagi, kes poleks saanud aru Helme teo tõsidusest. Aleksejevi sõnul oli üks Helme liidus jätkamise argumente mainekahju mõiste ujuvus praeguses põhikirjas. „Seda mõistet saab rakendada väga erinevate üleastumiste puhul, sõltuvalt eestseisuse moraalitundest. Pedofiiliaga on asi selge, see on ränk kuritegu. Aga sealt allapoole tekivad küsimused.”
Aleksejevi sõnul on kirjanike liidus olnud ka kriminaalkorras karistatud isikuid. Loomeliidust välja heitmine pole levinud praktika, enamasti tehakse seda liikmemaksu tasumata jätmise või mõne rahalise pettuse pärast. „Mõni aasta tagasi oli kaasus, kus naisevastane vägivald loomeliitu kuuluvust ei mõjutanud. Ma ei taha siinkohal midagi võrrelda või õigustada. Kui praegune väljaarvamine pedofiiliat ohjeldab, siis on see vägagi vajalik,” ütleb liidu juht.
Liidu põhikirjas on kavas muudatused, et tulevikus sääraseid olukordi vältida. Neist on vara rääkida, sest üldkogu peab need kinnitama. Nii Norra, Taani kui ka Rootsi kirjanike liitudes võidakse liige organisatsioonist välja arvata, kui ta töötab liidu eesmärgile või põhikirjale vastu.
Liidu põhikirjas on kavas muudatused, et tulevikus sääraseid olukordi vältida.
Mainekahju kohta arvab Aleksejev, et Helme juhtum ei tohiks liidule rängalt mõjuda. „EKL-il on uhke lugu, ühe kirjaniku pedofiilne tegevus ei tohiks seda liiga palju kahjustada. Kirjanike liidu liikmete hulgas on olnud kollaborante, küüditajaid, vekslivõltsijaid, pealekaebajaid ja riigikukutajaid. Ja samal ajal on kirjanike liidu liikmete hulgas palju inimesi, kelle vastu võib tunda sügavat lugupidamist ja mitte ainult nende teoste pärast. Ma ei olegi mujal sääraseid inimesi kohanud,” ütleb ta.
Väidetavasti ei taha nii mõnigi noor autor end nüüd liiduga siduda, kuigi värsket verd on vaja võib-olla rohkem kui kunagi varem. Liidus olevate kirjanike vahel vaidlus kestab. Isegi Peeter Helmet käsitleva Wikipedia artikli ümber käib sõda – kord on teda süüdi mõistev kohtuotsus lehekülje alguses, kord surutud selle lõppu.
Mida öelda noortele autoritele ja teistele tulevastele liikmetele, et nad tunneksid endiselt soovi end liiduga siduda? „Peamine, et nad tunneksid jätkuvalt soovi kirjutada,” sõnab Aleksejev.
Liidule lähedase allika hinnangul võisid Helme esialgse liitu jätmise taga olla ka puhtalt majanduslikud põhjused. Nimelt olevat Helme võinud olla piisavalt kiuslik, et esitada liidust välja viskamise kohta kahjunõue, mis EKL-i laastanuks.
Paljud Helme välja viskamise vastu olnud kirjanikud ei pidanud algul mainekahju punkti täidetuks. EKL-i põhikirja punkt 10c sätestab, et „EKL-i liige on kohustatud oma tegevuse ja käitumisega mitte kahjustama EKL-i mainet”. See punkti rikkumine sai aga nädalaga tõendatud ning sundis eestseisust esialgset otsust üle vaatama. Pühapäeval kogunes EKL-i eestseisus uuesti. Teisel hääletusel oli enamus Helme välja heitmise poolt.
Allika sõnul ei seostanud avalikkus Helme isikut enne hääletustulemuste selgumist EKL-iga. See teema polnud avalikkuse huviorbiidis, kuid jõudis sinna kohe, kui tema liidus jätkamise otsus teatavaks sai. Omavahelises kirjavahetuseski songiti detailides ega mõeldud selle peale, kuidas selline otsus välja paistab. Oleks kirjanikel kambas olnud mõni suhtekorraldaja, poleks Helme liitu jätmise otsust ilmselt sündinud.
Oleks kirjanikel kambas olnud mõni suhtekorraldaja, poleks Helme liitu jätmise otsust ilmselt sündinud.
Kuigi liidus oldi Helme käitumise vastu, ei andnud põhikiri alust teda sealt välja visata. Tema käitumist hukkamõistva otsusega loodeti sundida Helmet ise liidust lahkuma, aga see ei andnud tulemust. Talle anti võimalus vastutus võtta, kuigi Helme vabatahtlik liidust välja astumine oleks ühtlasi olnud märk sellest, nagu oleks ta oma süüd tunnistanud.
Liidu meililistis polevat Helme ühelegi kirjale reageerinud. Ainult kirjalõimes, mis puudutas Helmele üles öeldud proosaülevaate tellimust ajakirjale Looming, oli ta avaldanud pahameelt laekumata kompensatsiooni pärast. Teatavasti tasutigi talle hiljem juba osaliselt tehtud töö eest.
Nii mõnigi Helmet toetanud kirjanik olevat kasutanud argumenti, et reaalset ohvrit ju ei ole. Osa kirjanikke leidis, et pole õiglane hääletada, kui Helme alles kohtuotsust edasi kaebab. Loomulikult tuldi meililistis tagasi ka Kaur Kenderi juhtumi juurde. Ent allika sõnul on need väga erinevad: kui Kender mõtles loo välja, siis Helme ei kirjutanud ega loonud fiktsiooni, vaid viis oma fantaasiat reaalselt täide. Ta kirjutas alaealisele tüdrukule – kuigi selle tüdruku isiku taga oli tegelikult politseiagent –, mitte ei esitanud oma mõtteid kirjandusena paberil.
Kõike, mida kirjanik teeb, võib vaadelda kui uueks tekstiks materjali kogumist
Olin kirjanike liidu eestseisuses üks nendest, kes hääletas 21. detsembril Peeter Helme liitu jätmise poolt. Üks kuuest. Ei hakka ülejäänute nimel midagi arvama, põhjendan vaid sügavalt isiklikku hoiakut.
Minu hüpotees on järgmine: kõike, mida kirjanik oma elus teeb, võib vaadelda kui materjali kogumist uueks tekstiks; olgu romaaniks, jutustuseks, näidendiks. Kui kirjanik peab materjali otsides püherdama sopas, olgu selle nimeks Armastusesaal või mis iganes, siis tal on see õigus. Eeldusel, et ei kannata ükski reaalne isik. Rõhutan! – kui keegi ei kannata päriselt.
Ma ei tea, mida kirjanik Helme seal jututoas tegi, kui ta suhtles Marleen12-ga ning pihtis talle olematuid kuritegusid. Võib-olla ei tea ta isegi. Ei saa välistada, et ta tahtis kirjutada mingi transgressiivse teksti. Siinkohal meenub Kaur Kenderi „Untitled 12” epopöa.
See on vaid minu spekulatsioon, aga kirjanikuna on mul õigus selliseks oletuseks. Me ei mõtle oma kirjandusteoseid välja tühja koha pealt. Kirjandusliku teksti kirjutamiseks on vaja leida mingi päästik. Võib-olla Helme otsis seda. Ja mulle piisab teadmisest, et ta ei püüdnud reaalselt kokku saada isikuga, kes peitus nime Marleen12 taga.
Kordushääletusest. Helme heideti kriisikoosolekul EKL-ist välja. Eestseisusele saadeti nõudlik kiri, kus paljud lugupeetud kolleegid väljendasid nördimust ning signaliseerisid valmisolekut omakorda välja astuda. Otsuse juures olevas põhjenduses on öeldud, et Helme heideti välja „valdava enamuse” tahtel.
Mina ei olnud valdavas enamuses. Ma olin vähemuses. Ma jätnuks Helme ikkagi liitu. Miks? Sest ma ei ole raevunud lastevanemate liidu liige. Ega väljaarvamiskultuuri liidu liige. Ega harrastusjuristide liidu liige. Ma olen kirjanik.
Pöördumine ja sellele allakirjutanud
Esimesena pöördumisele alla kirjutanud luuletaja Kristiina Ehin ütleb, et allkirjad kogunesid pühade ajal mõne päevaga. Kokku andsid allkirja 78 kirjanike liidu liiget.
„Ma olin algataja küll, aga tegelikult püüdsin kinni selle meelsuse, mis oli niigi õhus,” ütleb Ehin. Tema sõnul oli hea, et õnnestus nii paljusid kirjanikke korraks koos tegutsema panna, mis on selle individualistliku ameti juures õnnestumine.
Eesti Päevalehe veebis on üleval pöördumise sisu ja allakirjutanute täielik nimekiri.
Lugupeetud Eesti Kirjanike Liidu esimees Tiit Aleksejev ja Eesti Kirjanike Liidu eestseisus
Oleme veendunud, et Peeter Helme on oma tegevusega rikkunud Eesti Kirjanike Liidu põhikirja p. 10c (EKL liige ei tohi oma tegevuse ja käitumisega kahjustada EKL mainet) ning meile on arusaamatu EKL eestseisuse otsus jätta lapseealise seksuaalses ahvatlemises süüdi mõistetud Peeter Helme liidust välja arvamata. Peeter Helme ei ole vabandanud, selle asemel on ta kirjaniku ametit kilbina kasutades püüdnud oma käitumist õigustada.
Väga kahju oleks meil välja astuda 1922. aastal asutatud Eesti Kirjanike Liidust, mis on Eesti ainus üleriigiline kirjanike ametialane ühendus. On kahetsusväärne, et mitmed nimekad kirjanikud on seoses Helme liitujätmise otsusega juba protesti märgiks oma liidust lahkumise soovist teatanud. Avalikkuse laialdane pahameel EKL eestseisuse 21. detsembri otsuse üle on mainekahju muutnud eiramatuks ja vaieldamatuks. Hetkel on paljudel meist raske oma liitujäämist põhjendada, seda nii oma südametunnistuse ees kui ka ajakirjandusele.
Lastevastased seksuaalkuriteod on sedavõrd tõsine teema, et selle retoorilisest hukkamõistmisest EKL eestseisuse poolt meie arvates ei piisa. Nõuame Peeter Helme väljaarvamiseks eestseisuse kordushääletust esimesel võimalusel ning palume seejuures lähtuda teadmisest, et põhikirjas p. 14 ette nähtud kahenädalase etteteatamisaja tingimus on juba 21. detsembri hääletuse eel täidetud. Eestseisuses on lubanud pöördumise kõneisikud olla Berk Vaher ja Rein Raud.
Lugupidamisega,
1. Kristiina Ehin
2. Ly Seppel-Ehin
3. Viivi Luik
4. Jaak Jõerüüt
5. Mika Keränen
6. Andrus Kivirähk
7. Ilona Martson
8. Elo Viiding
9. Ilmar Lehtpere
10. Krista Kaer
11. Tiia Kõnnussaar
12. Helvi Jürisson
13. Piret Raud
14. Arne Merilai
15. Sirje Kiin
16. Tiia Toomet
17. Jaan Kaplinski
18. Aino Pervik
19. Triin Soomets
20. Anti Saar
21. Meelis Friedenthal
22. Valeria Ränik
23. Mihkel Raud
24. Jaanus Vaiksoo
25. Jüri Talvet
26. Rein Veidemann
27. Jürgen Rooste
28. Imbi Paju
29. Kaarel Väljamäe
30. Tiina Ann Kirss
31. Kadri Kõusaar
32. Mart Juur
33. Katrin Pauts
34. Tiiu Kokla
35. Eva Koff
36. Indrek Koff
37. Juhan Voolaid
38. Leelo Tungal
39. Kätlin Vainola
40. Kadri Hinrikus
41. Indrek Mesikepp
42. Toomas Raudam
43. Heli Allik
44. Krista Räni
45. Maarja Pärtna
46. Joanna Ellmann
47. Helena Läks
48. Agur Karukäpp
49. Kai-Mai Olbri
50. Piret Jaaks
51. Karl Martin Sinijärv
52. Priidu Beier
53. Peep Ehasalu
54. Kärt Hellerma
55. Ivar Sild
56. Kersti Unt
57. Juhani Salokannel
58. Teet Kallas
59. Kairi Look
60. Triin Tasuja
61. Marge Pärnits
62. Kerttu Soans
63. Kris Moor
64. Øyvind Rangøy
65. Eda Ahi
66. Margus Ott
67. Jan Kaus
68. Katrin Kaugver
69. Sigrid Tooming
70. Aidi Vallik
71. Reet Neithal
72. Eia Uus
73. Aija Sakova
74. Kristina Viin
75. Peep Ilmet
76. Mart Kangur
77. Leelo Märjamaa
78. Ave Alavainu"
"02.05.2018, 00:05",arileht,https://epl.delfi.ee/artikkel/81953269/polvamaa-ponevaim-ettevotja-on-hoos-ja-loob-muudkui-uusi-firmasid,Põlvamaa põnevaim ettevõtja on hoos ja loob muudkui uusi firmasid,"Sel aastal saab mul 13 aastat Põlvamaal elamisest. Õliettevõte Eco Oil, mis tootis toona looduslikke puukaitseõlisid, oli juba olemas. Abikaasa hakkas tegelema finantspoolega, mina tootmise ja müügiga. Esimesed aastad tegime kõike kodugaraažis. Käisime laatadel ja müüsime. Siis rajasime tootmishoone Valgjärvele (samuti Kanepi vallas)."
"15.04.2016, 00:10",valismaa,https://epl.delfi.ee/artikkel/74240127/kellele-oma-vaenlastest-ulataks-putin-abikae,Kellele oma vaenlastest ulataks Putin abikäe?,"Eile keskpäeval alanud iga-aastase „Osteliini” esimese küsimuse võttis Vladimir Putin vastu Omskist ja see puudutas teede olukorda. President tunnistas, et teedevõrgu probleem on tõesti teravnenud, „nii kummaline kui see ka pole”. Omsk on linna 300. sünnipäevaks vaja korda teha, sealhulgas teed, lisas Putin. Seega sel aastal. „Omski tšinovnikud juba raporteerisid, et 1. maiks lapitakse teed ära,” teatas agentuur RIA kell 12.55.
Jutt läks kohe ka teisele päevakajalisele teemale – hindadele. Putini sõnul on kaupade hinnad aasta alguses 2,2% tõusnud ja võimud peavad sellele erilist tähelepanu pöörama. Jah, ravimite hinnad on samuti kerkinud, kuid varsti esitab valitsus plaani ravimitööstuse toetamiseks. Milliste ravimitega presidenti ravitakse? „Püüan nendeni mitte jõuda,” vastas Putin, kel enda sõnul ongi kõik hästi.

Selle tõdemuseni jõudis Putin, vastates julgele Gattšina naiskodanikule, kes tundis huvi kuulduste vastu Putini endise naise Ljudmila uuest abielust ja päris söakalt, millal venemaalastele uut esileedit esitletakse. „Meil Ljudmila Aleksandrovnaga on väga lahked suhted. Tal on kõik väga hästi ja mul on ka kõik hästi,” väitis Putin. Ta lisas, et inimesed valivad riigiduuma saadikuid või presidenti selleks, et nad tööd teeksid, isikliku elu teema aga ei ole oluline.
Tööd teeb Putin näiteks selle nimel, et Venemaa ei satuks vaenulikku piiramisrõngasse, ja tema sõnul on see ka lihtsalt välistatud. „Meil on väga head suhted enamiku maailma maadega,” kinnitas Putin.
Kumb on Venemaale halvem, Clinton või Trump? Tuleb otsida neid, kes on paremad.
Ent kummale oma vaenlasele ulataks Putin abikäe, kui silmas pidada Ukraina ja Türgi presidente Porošenkot ja Erdoğani? „Kui keegi on otsustanud uppuda, on teda võimatu päästa. Kuid me oleme valmis ulatama abikäe igaühele, kes seda ise soovib,” vastas Putin 12-aastase Varvara küsimusele."
"17.11.2015, 12:07",valismaa,https://www.delfi.ee/artikkel/72972513/siinai-lennukatastroofiga-seoses-vahistati-kaks-sharm-el-sheikhi-lennujaama-tootajat,Siinai lennukatastroofiga seoses vahistati kaks Sharm el-Sheikhi lennujaama töötajat,"Lennujaama töötajaid kahtlustatakse abi andmises pommi paigutamisele Sharm el-Sheikhist Peterburisse suundunud Kogalõmavia reisilennuki Airbus A321 pardale, vahendab Reuters.
Venemaa kinnitas teisipäeval, et lennuki allakukkumise põhjustas pommiplahvatus."
"22.03.2019, 00:05",sport,https://epl.delfi.ee/artikkel/85660171/taaramae-meie-dopingutarvitajatel-tommati-nahk-ule-korvade-kasu-sai-vaid-arst,"Taaramäe: meie dopingutarvitajatel tõmmati nahk üle kõrvade, kasu sai vaid arst","Rein Taaramäe viibib praegu Monaco lähedal suusakeskuses treeninglaagris. 2000 meetri kõrgusel. „Turgutan verd,” viskab ta legaalse punaliblede arvu suurendamise võimaluse üle nalja, kuid lisab, et Eesti spordis toimuv – jutt käib mõistagi suusatajate dopinguskandaalist – pole kaugeltki naljakas.
„Tunded on erinevad,” tunnistas Taaramäe. „Kaasa ma vahelejääjatele ei tunne, küll aga teeb juhtunu kurvaks. Ei mõista mehi: kasutavad veredopingut, aga ikka on kehvad, punktikohtadele ei pääse. Saaksin aru, kui keelatud vahendeid pruukides kindlustaks elu ära, aga sõita 32. asemel 28. kohale... Paari esimese korraga võinuks ju aru saada, et asi ei toimi, kuid manipuleerida verega kolm aastat... Käsitamatu.”
Taaramäe arvates tõmmati suusatajatel nahk lihtlabaselt üle kõrvade. „Neil ju ei olnud dopingust vähimatki kasu, küll aga pistsid arstid taskusse korraliku summa,” selgitas ta ega usu, et nii vähese koguse vere lisamine organismi enne võistlust suurt kasu tooks. „USA rattur Tyler Hamilton kirjeldas, kuidas tal vaat et kogu veri ära vahetati – mees olnud külmavärinates.”
Süsteem tundub Taaramäe sõnul olevat selline, et dopinguarstid või vahendajad valivad välja need ullikesed, kellele keelatud aineid või protseduure pakkuda. „See näikse olevat suur äri ja kliente tuleb juurde leida. Tegutsetakse nagu narkomaffia. Ja kui nii austusväärne treener nagu Mati Alaver sulle telefoninumbri annab, siis ikka helistad,” sõnas Taaramäe ja kinnitas, et tema juurde pole tohtrid mingil põhjusel teenust pakkuma tulnud.
Kuna suusatamine on marginaalne ala, ei pälvinud Seefeldi MM-il toimunud politseihaarang ja viie sportlase kinnipidamine maailmas laialdast tähelepanu. „Prantsuse ratturid polnud sellest kuulnudki, nende press juhtunut ei kajastanud,” tõdes Taaramäe. „Kui Austria jalgrattur Stefan Denifl paar päeva hiljem trellide taha saadeti, jõudis teema ka laiema üldsuseni. Nüüd ootame järgmiste vahelejäänud ratturite nimesid.”
Taaramäe on hoidnud silma peal Eesti meedial ja dopinguskandaali arengutel ning mõni asi paneb teda siiralt imestama. Näiteks medaleid võitnud Eesti suusatajate verenäitude suur kõikumine, mis avaldati Rootsi teledokumentaalis ja millest rääkis „Pealtnägija”. Taaramäe vaatas verepassist järele – need andmed avaldas ta mõni aeg tagasi ka ajakirjanduses – ja leidis, et tema vere hemoglobiinisisaldus on aastate jooksul muutunud vaid komakohtade võrra.
„Samas ei saa nii lihtsalt kedagi süüdi mõista,” arvas Taaramäe. „Jaak Maegi tahtis „Pealtnägijas” teada, kust rootslased need andmed üleüldse said. Ja kui tema hiljutine vere hemoglobiinisisaldus oli kõrgem kui sportlasepäevil... Ei tahaks uskuda, et Mae praegu jõuliselt dopingut paneb.”
Teine, millest Taaramäe suurt aru ei saa, on „Pealtnägijas” räägitud sportlaste piiri peal ehk hallis tsoonis tegutsemine ja kõikvõimalike lubatud preparaatide tarvitamine.
„Mis see hall tsoon ja piiri peal kõikumine tähendab?” küsis Taaramäe. „Kui tarvitan valgupulbrit, rauapreparaate, Omega 2 ja vitamiine, siis seda teevad ka tavainimesed. Mul oli kopsude ventilatsiooniga probleeme ja treeningu eel pihustan kurku ühe doosi Ventolini, mille jaoks eriluba pole vaja. Kusjuures võiksin ööpäevas pihustada 16 doosi, aga ühest täiesti piisab. Jah, raskete sõitude ajal pruugin kergemat valuvaigistit, Ibuprofeni. Külmas ilmas võisteldes võtame vere lahjendamiseks – et see soontes ringi käiks – aspiriini ja väga palava ilmaga palavikuvastaseid tablette, et keha üle ei kuumeneks. Kas see on hall tsoon? Mina nii ei arva.”
Taaramäe arvates tuleneb see, kas minnakse keelatud teed või mitte, rahulolematusest. Sportlane tahab saavutada enamat sellest, milleks ta võimeline on: „Mina olen endaga rahul, tööd on, elan ära. Ma ei nuta taga seda, et pole Tour de France’i kokkuvõttes poodiumile pääsenud.”
Kurb olevat see, et rahva suhtumine sporti ja sportlastesse võib muutuda. „Seni olid dopinguskandaalid rahvusvahelised, arvati, et eestlased on puhtad. Nüüd selgub, et ei ole. Samas ma ei usu, et Eesti sport oleks dopingust läbi imbunud,” tõdes Taaramäe. „Aga eks me saame tõe varem või hiljem niikuinii teada. Peame saama, sest tuleb teha puhastumine, selleta pole võimalik edasi minna. Küll aga ei tasu ka siis, kui tõde on valus, patuseid lõplikult maa sisse tümitada.”
Taaramäe kogub punkte
Rein Taaramäe peab võistluspausi ja keskendub treeningutele. Ta elab 2000 meetri kõrgusel suusakeskuses ja käib all harjutamas. Võistluskarussellile hüppab meeskonna Direct Energie rattaproff mais.
„Tiim sai uue sponsori, muudab nime ning tahab pääseda tänavu Tour de France’ile ja tuleval aastal järgmisele tasemele, World Touri meeskondade sekka. Seetõttu on meie taktika koguda võimalikult palju UCI edetabeli punkte ja nende pärast ma Rwanda tuuri sõitsingi. Lõpetasin teise kohaga ja täitsin eesmärgi,” selgitas Taaramäe. „Mais ootavad ees väiksemad velotuurid Hispaanias ja Prantsusmaal, kus samuti head punktid saadaval.”
Juulis loodab Taaramäe startida Tour de France’il."
"18.07.2018, 00:05",kultuur,https://epl.delfi.ee/artikkel/83066863/piiri-peal-ootamatud-ja-teravad-naljad-meeste-kokkupuutest-kangema-kraamiga,„Piiri peal”. Ootamatud ja teravad naljad meeste kokkupuutest kangema kraamiga,"Selles Eesti suurimas osalusteatri projektis on kaasa löönud tuhandeid inimesi, kes seda ise ei teadnudki. Mastaabilt ja missioonitunnetuselt, samuti toimumise aastaaja poolest võib seda võrrelda 1988. aasta öölaulupidudega.
„Piiri peal” on kahemõtteline pealkiri, tähistades nii geograafilist kui ka hingelist seisundit. Lavastus tervikuna keskendub viimasele. Ainult algus on kohapõhine: mängitakse Läti hümni (publik tõuseb püsti) ja tehakse mõned selleteemalised naljad: „Õlu on läti keeles alus, viin on öeldis” või Ainaži vanasõna: „Kui viin ei tule eestlase juurde, siis tuleb eestlane viina juurde.” Seega, ka edaspidi kulgeb lavastus meie püstijalakomöödia parimas vaimus. Naljad tulevad siit ja sealt, ootamatud ja teravad, põhiliselt meeste oma kokkupuudetest kangema kraamiga. AA: „Alkohol inspireeib mind tegutsema.”
Ei usu, et kõik, mida nad räägivad, tõsi oleks. Küllap lähtusid Jan Uuspõld ja Ago Anderson Tuglase loomingumeetodist: „Kõik, mis siin kirjutatud on, on tõesti sündinud, ehkki see nii pole sündinud nagu siin kirjutatud on.” Kas Jõulutunnelile annetajatest on tõesti 80% purjus, nagu lavalt väidetakse? Mina üle 60 ei pakuks. Ma usun, et õlu sisaldab kõigist toiduainetest kõige rohkem seleeni, mis on asendamatu vahend vähi vastu. Aga järsku on mingeid muid seleenipreparaate ka?
Eluline, usutav ja arusaadav on tüki sisu otsast lõpuni ja lõpp tuleb kiiremini kätte kui tahaks. Ehkki püstijalakomöödia kohta on lavastus üsna pikk, üle kahe tunni koos vaheajaga. Peale joomisteema pakutakse ka kontekstivaba huumorit: „Omasooihar – Ojasooihar” või „Eesti kuulsaim naissoost helilooja on Uno Naissoo.” On kõrgetasemelised laulu- ja tantsunumbrid ja leidub ka teemakohaseid tsitaate klassikutelt: „Alkoholism on raske haigus, aga kulgeb lõbusalt” või „Nii sitt etendus, et seda ei saagi kaine peaga mängida!” Loomutruult jäljendab Uuspõld purjus Ken Saani.
Rägitakse alkoholist nii tegelaste era- kui ka tööelus, viimasest isegi kõnekamalt. Nii saavad vaatajale lähedaseks mitmed selle ameti tüüpilised probleemid. „Piiri peal” on rohkem näitlejaeetika-teemaline kui alkonäidend: „Ma jätsin maha, aga promillid jäid” või „Jõin nii kiiresti, et sain ringiga ette.” Mis on teatud määral paratamatu. Kui vastavateemalise näidendi oleksid teinud näiteks liftimontöörid, küllap saanuks vaatajad sama hea pildi nende töö rõõmudest ja muredest. Rikkalikult leidub lavastuses neidki kohti, kus alkohol paljastab inimeksistentsi sügavusi:
Mingi aadlidaam Winston Churchillile: „Issand! Teie olete ju purjus.”
Churchill: „Aga teie olete kole.”
Meeste koosmäng on laitmatu. Tõsi, lavastus on üsna monoloogipõhine ja kahekõnedki on üldiselt lihtsavormilised, rõhuga puändil: AA: „Kaua sa siis joonud oled oma elust?” ning JU: „Ma olen viis aastat kaine olnud.”
Millegipärast on mõlemas vaatuses üks lõik, mis langeb kontekstist välja. Mait Malmsteni munad ja Elina Purdega kolmetunnine pornofilmis seksimine esimeses vaatuses. Ning Uuspõllu pükste täisroojamine teises. Võimalik, et see oli tahtlik ja pealkirjaga kooskõlas. Taheti esineda hea maitse piiri peal. Aga mindi lootusetult üle piiri ja vajuti sügavale rappa. Õnneks on mõlemad suhteliselt haakumatud sketšid, seega muud nähtavat ei mõjuta.
Mängupaik Uue-Jaani talu õuel on tavaline suveteatripärane: pikad pingid ja katusealune esinejatele. Kuid hoolitsetud ja omapäraselt kaunistatud ümbrus ja avarad vaated, eriti Läti poole, lisavad tubli annuse omapära. Mil moel õnnestus korraldajatel esietendusel just vaheajaks vihm välja kutsuda ja seeläbi hulgaliselt kallihinnalisi, kuid ebavajalikke vihmakeepe maha müüa, jääb nende saladuseks. Teise vaatuse alguseks oli sadu läbi ja etendus jätkus, nagu poleks midagi juhtunud.
„Piiri peal” pidi eeltutvustuse põhjal lahkama tõsiseid alkoholiprobleeme, tükk ise aga mingit ohutunnet ei tekita. Vastupidi, vaatama minek annab teile mugava ettekäände koju suuremas koguses odavat alkoholi varuda. Musta komöödiaga tegu ei ole, lavastuse atmosfäär on helge ja särav nagu joodiku päikesetõus pohmellita hommikul: „Issi, kullake, kas sina hakkad nüüd vähem jooma?” ning „Ei, sina hakkad nüüd vähem sööma!” või „Ma olen alati unistanud, et inimesed tulevad teatrisse ja vaatavad, kuidas ma laval õlut joon.” Kuna tegu on püstijalakomöödiaga, võib eeldada, et tükk elab igal õhtul natuke erinevat elu, et „siin ja praegu” efekt igal etendusel toimiks.
Loomulikult käisin ka ise piiri taga poes, kus toimuvat võis samuti teatriga samastada. Oma originaalsusega jättis see isegi sügavama mulje kui üks hea, kuid siiski standardne püstijalakomöödia. Esimene täiendab oluliselt teist ja teine esimest. Mina käin teatris keskmiselt kord nädalas, Lätis viibisin aga pärast mullu 1. juulil põhjalikult muutunud piirisituatsiooni esimest korda. Loomulikult avaldas viimane siis võimsamat muljet. Paljude teistega võib vastupidi olla. Igatahes oleks õllevarumine Uuspõllu ja Andersonita kuidagi kahvatu ja vastupidi samuti.
Pood meenutab pigem hulgiladu, suur ja hall, mugavusele pole suurt tähelepanu pööratud. Sügavaima mulje jätsid kaks silti, üks ammu tuttav, teine uus; üks ametlik, teine sügavalt hinge puudutav: „Darba laiks” ja „This is Living”. Järjekorrad olid pikad, kuid mitte üle mõistuse. Ostjatest olid peaaegu kõik noorepoolsed tavalised eesti inimesed, enamasti paarid ja paaride paarid, lastega ja ilma. Soliidne keskklass. Väriseval asotsiaalil pole sedavõrd ettevõtlikkust, et kasvõi Pärnust Iklasse jõuda. Soomlasi poes ei näinud, kuulsin ainult eesti ja natuke läti keelt. Sest nii rumalat lätlast, kes Eestisse sõites kodumaalt alkoholi kaasa ostmata unustaks, enam ei ole. Selle raha võiks meie majanduskahjudele kaudselt lisaks arvestada. Ka ei osta eestlased piiri tagant ainult alkoholi. Näiteks minu taga järjekorras seisjal oli peale selle kärus kaks tortillat. Nii et tegelikku kahju Eesti majandusele ei suudaks kokku arvestada isegi Marje Josing. Liiga palju on igasugu kõrvalfaktoreid. Peale selle tundub mulle, et eestlaste maine lätlaste silmis on pärast eelmise aasta 1. juulit oluliselt langenud. Küllap on selles natuke kaastunnet, aga kindlasti rohkem kahjurõõmu.
Üks väike kasu on Eesti majandusel alkoholimüügi üleviimisest Lätti samuti. Meie riik on õnneks nii suur, et soomlastel tuleb Lätti sõites enne janu peale, kui nad kohale jõuavad. (Oli ka kohutavalt palav päev.) Kahest turismibussist, mis Pärnu poolt kohale jõudsid, oli päris mitmel soomlasel välja astudes Saku Originaal pihus.
Ise ostsin 24-pakise õlle Africana Beer. Maksin 9.99 (liitri hind 1.26). Valikut teha oli lihtne: iga purgi küljel on südantsoojendav kiri: „Brewed and canned in Estonia”. Rõõm tõdeda, et valitsuse mõrtsukalikust alkoholipoliitikast hoolimata tootmise traditsioonid säilivad. Ja et Eesti õllemeistrite toodang ei jõua mitte ainult Lätti, vaid ka mustale mandrile, sest õlle tellinud firma asub Mauritiusel.
Huvitav, et Iklast tagasi sõites jääb järjest teele kaks kõneka nimega bussipeatust: Selgemaa ja Metsapoole. Eks nende vahel ongi kõige õigem esimene purk avada. Ehkki seda võib teha ka Uue-Jaani talu õuel, sest „Piiri peal” on selline haruldane näidend, kus näitlejad mitte ainult ei tolereeri, vaid isegi õhutavad publikut pudelit avama.
Etenduse publikust olid peaaegu kõik noorepoolsed tavalised eesti inimesed, enamasti paarid ja paaride paarid, lastega ja ilma. Soliidne keskklass.
„Piiri peal”
„Piiri peal”"
"10.01.2017, 00:05",valismaa,https://epl.delfi.ee/artikkel/76852188/moskva-eliidi-ulikooli-professor-2017-aastal-algab-venemaal-tosine-poliitiline-kriis,Moskva eliidi ülikooli professor: 2017. aastal algab Venemaal tõsine poliitiline kriis,"Toimetaja eessõna:
Vene politoloog ja riigi eliiti koolitava Moskva riikliku rahvusvaheliste suhete instituudi (MGIMO) professor Valeri Solovei (56) pälvis mullu Venemaal palju tähelepanu. Erinevalt paljudest analüütikutest usutakse tal olevat häid allikaid Kremli kõige kõrgematel võimutasanditel. Näiteks ennustas ta suvel õigesti president Vladimir Putini lähikonnas tehtud kaadrimuudatusi, mis päädisid Anton Vaino administratsiooni juhiks nimetamisega. Peale selle esines ta ühes intervjuus arvamusega, et Vene presidendivalimised võidakse varasemaks nihutada, aga Putin ei pruugi neil osaleda. Võimudele läks see korda, sest usutlus kadus imekombel veebiavarustest. Nüüd räägib ta Raadio Vabadusele antud intervjuus, et Venemaad ootab sel aastal suuremat sorti kriis. Raimo Poom
Klassikalise poliitilise prognoosimise meetodid ei tööta Venemaal üldse, seda ütleb teile iga endast lugu pidav politoloog. Aga isegi seal, kus need meetodid on väga hästi läbi töötatud, annavad nad tagasilööke. Tuletan meelde möödunud aasta kaht tagasilööki, Brexitit ja Trumpi võitu. Analüütiline konsensus valitses nii Brexiti võimatuse kui ka Ühendriikide valimiste puhul. USA demokraatlik administratsioon ei uurinud isegi teoreetiliselt asjade vabariiklastele üleandmist. Nüüd aga palun – ekspertide ja prognoosimise kolossaalne fiasko! Ja miks see ei võiks juhtuda Venemaal?
Ja veel üks asjaolu, mis on äärmiselt tähtis: kõik, kes tegelevad Venemaal eksperdiuuringute või -hinnangutega, kardavad. Kardavad avaldada mõnd oma oletust. Kardetakse repressioone või pehmemalt öeldes negatiivseid sanktsioone. See hirm on liialdatud, kuid täheldan seda paljudes inimestes. Intellektuaalid kardavad praegu märksa rohkem kui kaks-kolm aastat tagasi. Paljusid asju arutatakse ainult kuluaarides.
Mina ei karda oma eksperdiarvamust välja öelda ja olen veendunud, et 2017. aastal ootab meid tõsise poliitilise kriisi algus. Rõhutan – just nimelt algus, kriis ise areneb kaks ja pool kuni kolm aastat ning selle kulminatsiooniks saavad presidendivalimised. Mis puudutab võimu vahetumise võimalust valimistel, on poliitilistel muutustel eri vormid, mida näitab ajalugu, sealhulgas päris hiljutine ajalugu. Nõukogude Liit muutus Venemaaks revolutsiooni käigus ja selliseid asju uuriva teadlasena võin ma öelda, et revolutsioon, mis algas Venemaal 1980. ja 1990. aastate vahetusel, pole veel lõppenud. Suure tõenäosusega tuleb meil läbi elada veel üks revolutsioonipuhang.
Vale eeldus on see, et me tunneme end fatalistlikult asjaolude ohvrina, oleme valmis istuma käed rüpes ja jälgima, kuidas kõik mööda läheb, õlgu kehitama ja ütlema: no kuidas siis, kõik on programmeeritud! Ei midagi sellist. Eesmärgipärase poliitilise tegevusega saab olukorda kergesti muuta olenemata sellest, kas Navalnõi lastakse valimistele või mitte. Selleks tuleb lihtsalt aru saada, et olukord on äärmiselt ebapüsiv, ei ole tsementeeritud, vaid hoopis vastupidi: süsteem logiseb üha rohkem, võimu tegutsemisvõime väheneb ja praegu on igasugusel opositsioonil, kui see vaid on tõeline opositsioon, suurepärane võimalus olukorda mõjutada. Aastatel 2014–2015 oli see võimatu, nüüd hakkab võimaluste aken avanema.
Mul ei ole sellist tunnet. Nii palju kui mina tean, on seda arutatud. Praegu kavatseb Putin kandideerida, kuid on asjaolusid, millest jagusaamine pole jõukohane isegi talle, ja kui need asjaolud ilmnevad, siis ta valimistele ei lähe, läheb teine inimene. Inimese elu ja ajalugu on ettearvamatud, paljud asjaolud ei olene meist – ei presidentidest, monarhidest ega diktaatoritest. Seega võib kõik muutuda. Putini plaanid saavad selgeks 2017. aasta suve lõpus või sügise alguses. Seda enam et ta näeb välja nagu inimene, kes on võimust väsinud ja peab seda koormavaks. Seda oli märgata isegi pressikonverentsil. See ei tähenda loomulikult tema valmisolekut võimust loobuda, aga mulle tundub silmanähtav, et avalikust ja rituaalsest küljest on see talle koormav. Selliste rituaalide vajalikkus kutsub temas esile ärritust. Võib-olla eelistaks ta riiki valitseda kulisside taga. See aga eeldab riigivõimuorganite omavaheliste suhete teistsugust formaati, Putini veidi teistsugust rolli.
Põhiseaduslikku reformi valmistatakse ette. Teine asi on see, et mitte keegi, isegi need, kes seda ette valmistavad, ei tea, kas see jääb soiku või mitte. Samuti ei tea keegi, kas majandusreformide programm jääb soiku. On antud korraldus viia see lõpule enne tähtaega, mitte suveks, vaid peaaegu kevade alguseks.
Ma jagan seisukohta, et käsku majandusreforme ette valmistada ei antud selleks, et neid tegelikult ellu viia, vaid pigem selleks, et inimestele mingit tegevust anda, et luua ühiskondlikule tähelepanule valefookused.
Asi on selles, et võimul ei ole peale peamise liikumapaneva motiivi – võimu ning sellega seotud ohutuse ja varade säilitamise – mingit raudset loogikat. Kui ei ole raudset loogikat, ei ole ka institutsioone ning sellises olukorras võivad toimuda ootamatud ja järsud muutused. Kõik maailmas lõpeb varem või hiljem ning kõik peale ülima rumaluse ja ülima tarkuse muutub, nii ütles Laozi. Ma tuletan meelde 2011.–2012. aasta piiride kõigutamist, mis osutus Kremli jaoks ootamatuks, ning selleaastaseid ootamatusi Suurbritannias ja USA-s.
Mõningaid asju – osaliselt puudutab see rahva tundeid – varjavad inimesed ka iseenda eest, nad kardavad neist valju häälega rääkida. Siit ka sotsioloogiline aksioom massidünaamika ettearvamatuse kohta. Post factum panevad ajaloolased, poliitikateadlased ja teoreetikud paika mingisugused seaduspärasused, avastavad suundumusi. Aga kui sa oled protsessis, siis tihti sa neid ei näe, sa ei suuda peamist teisejärgulisest eraldada, aru saada, milliste faktorite seostamine võib viia muutusteni.
Üldiselt turbulentsus suureneb, võimu ja riigiaparaadi teovõime väheneb. Riigiaparaati hirmutas väga Uljukajevi vahistamine ja see inerts säilitab oma jõu. Rostovi oblastis on Gukovo linn tegelikkuses täielikult blokeeritud, seal toimub omamoodi „terrorismivastane operatsioon” terve linna vastu, sest seal elavad kaevurid, kes pole mitu kuud palka saanud, otsustasid protestida, kuigi põlvitades – sõita Moskvasse õigust nõudma, loomulikult president Putinilt. Aga kui selliseid Gukovosid saab mitu? Aga kui kuskil otsustavad nad põlvedelt tõusta ja ära võtta nööri, mille nad ise endale kaela riputasid? Mis juhtub?
Kaardivägi on fiktsioon. Professionaalsemad inimesed sinna lihtsalt ei läinud. Seetõttu on kaardivägi sisevägi, mis on võimeline ainult piiramisrõngas seisma. Üritati luua teovõimelisi eliitväeosi, see, mis oli, lammutati, kuid uut ei loodud.
Absoluutselt õige, ta on praegu vähem valmis kui 2011. ja 2012. aasta vahetusel. Muljet, mida võim püüab edasi anda, ei tohi reaalsusega segamini ajada. Võim edastab väga hästi muljet brutaalsusest, enesekindlusest, tseremoonitsematusest, kuid tegelikult pole ta praegu kaugeltki nii tugev. Teine asi on see, et see ei tähenda, et oleks jõude, mis on valmis ära kasutama praeguse võimu nõrkust. Siin on, kui soovite, vastastikune halvatus.
Halvatuseni, efektiivsuse vähenemiseni. Kõik hakkavad ettevaatlikult töötama ja kartma seadusest üleastumist. Aga nagu te mõistate, ei saa Venemaal midagi teha, kui rangelt järgida isegi seaduse tähti ja ametijuhendeid. Ja nagu mulle rääkisid inimesed, kes on aparaati integreeritud, tekib paljudel praegu n-ö viimase krabamise soov – rebida tükike ja lahkuda riigiametist. Kasutada n-ö viimast võimalust. Üldiselt ei vii see selleni, mida võim taotles, ehk efektiivsuse suurenemiseni, vaid halvatuseni ja riigiaparaadi tegevuse efektiivsuse vähenemiseni.
Ärgem ajagem segi deklamatsiooni ja praktikat. Lojaalsust kontrollitakse ainult sellega, kuidas inimesed end kriitilises olukorras ülal peavad. Kriitilises olukorras ei hakka need inimesed täitma ühtki korraldust ega käsku, nad lihtsalt kaovad, neil ei tööta telefonid, nad muutuvad kättesaadamatuks igasugustele sideliikidele, nad haigestuvad, nad leiavad võimaluse jätta täitmata kõik nende seisukohalt ohtlikud otsused. Nii on juba juhtunud Vene impeeriumi ajaloos, NSVL-i ajaloos. Alati toimub kõik ühtemoodi: ühel hetkel kaovad äkki kõik sinu kindralid, oblastikomiteede sekretärid, kes enne vandusid truudust. Loomulikult juhul, kui see hetk saabub – me räägime praegu hüpoteetilisest olukorrast. Tegelikult on võimu tegevuse tulemused vastupidised sellele, mida ta kavandas, ja see on Venemaale väga tüüpiline. Muide, rahvuskaardi loomise katse läbikukkumine on viinud selleni, et luureteenistuste ühendamise plaanid on blokeeritud – sai selgeks, et see viib halvatuseni.
Ta ei ole nii tugev, kui püütakse esitada ja nagu me seda endale ette kujutame. Ta on tõesti tugevam kui opositsioon, aga kaugeltki mitte graniidikamakas.
Võimu informatsioonivajadus on väga terav, aruandmist on üha rohkem, kehtestatud on igapäevane seire, mitte iganädalane või igakuine nagu varem. Aga see sarnaneb sellega, kui te informatsioonikuhja all ei suuda näha tendentse, ei suuda mõista, kust lähtub oht. On tunne, et miski pole korras, aga sellega koos valitseb pime kindlus, et midagi hirmsat ei juhtu ja kõik laheneb iseenesest. See on Venemaal igasuguse võimu tegevuse ammune eeldus: ärme torgime, äkki laheneb kuidagi ise. Aga kui võim hakkab fiskaalset survet tugevdama – ja seda ta teeb –, ei saa ta arvestada sellega, et kõik iseenesest laheneb. Kõigis raamatutes on kirjas, et fiskaalse surve tugevdamine on otsene ja lühim tee sotsiaalsete rahutusteni.
Igasugusel kohandumisel on piir ja ma arvan, et Venemaal ollakse sellele piirile lähedal. Kui perekond kulutab keskmiselt 70–80% oma sissetulekutest eluliste vajaduste rahuldamiseks ehk söögile, transpordile ja eluasemele, siis see tähendab, et enesesse investeerimiseks ei jää peaaegu midagi järele, ning järelikult oleme me piiri juures. Loomulikult võib sellest piirist üle astuda, aga ma ei hakkaks pead andma, et inimesed kannatavad lõpmatult. Ja peamine on, et keegi ei tea, kust läheb see joon, mille taga kannatus lõpeb. Seda on võimalik välja selgitada ainult empiirilisel teel, mida võim survet suurendades ka teeb, aga kui ta selle välja selgitab, on juba hilja.
Mulle näib, et võim juba mõistab, et on pilli lõhki ajanud. Aga hakkliha pole võimalik enam kokku panna, administratiiv- ja politseimasinal on oma loogika ja inerts, seda ei saa enam peatada. Kui teil on kergem alustada juurdlust arvestuslike kirjutiste kohta VKontaktes, siis te teete seda ja näete arvestuslike näitajate poolest säravam välja. „Võitlus terrorismiga” käib enam kui edukalt. Viimastel kuudel on olnud märgata, et võim tahab kuidagi kultuurimeistritega kokkuleppele jõuda. Talle ei meeldi nendega olla konfliktis, mille provotseeris võimu enda tegevus. Aga kehtib juba hooletusse jäetud süsteemi loogika. Ja siin naaseme eelmise küsimuse juurde: kas piir on olemas või mitte? Ma arvan, et see on olemas ja me näeme seda. 2010. aastal Tuneesias ja 2011. aastal Egiptuses keerati kruvid kõvemini kinni kui Vene Föderatsioonis, seal oli pea tõstminegi keelatud. Ja näe, mis juhtus!
Jutt käib sellest, et sotsiaalsed ja poliitilised liikumised on väga sageli ettearvamatud, isegi rangelt kontrollitud ja kinnistes ühiskondades.
Osa võimust, sest võimul on mitu fraktsiooni. Need, keda võib nimetada poliitilisteks tehnokraatideks, mõistavad, et kruvid on üleliia kinni. Aga nn silovik’id ja nendega seotud repressiivaparaat tahab kõike kontrollida. Aga kõige kontrollimine tähendab Venemaal tegelikkuses kõigi represseerimist. Meil on keelatud kõik, mis pole lubatud – me liigume praegu järk-järgult selles suunas. See on see, millest ma alustasin, et Venemaal muutub kõik poliitikaks, sest võim trügib igale poole. Ja tehnokraatide – ma isegi ei nimeta neid liberaalideks, sest nad ei ole liberaalid – ja silovik’ide vahel on konflikt. Ja Putin balansseerib nende kahe fraktsiooni vahel.
(Naerab.) Inimesed on meil ka väga plastilised ja kontekstuaalsed. See pole ju midagi rohkemat kui skeem, aga skeem, mis tabab midagi väga tähtsat. See konflikt tehnokraatide ja silovik’ide omavahelistes suhetes on alati olnud märgatav ja jätkub ka nüüd. See on süsteemi osade tavaline enesesäilitamise loogika ressursside piiratuse tingimustes. Kui te tahate alles jäänud ressursid endale haarata, peate te tõestama oma vajalikkust, peate hirmutama, peate tegelema laienemisega. Silovik’id sellega tegelevadki. Teised, kes neid ressursse justkui toodaksid, tehnokraadid, räägivad: kuulge, meil on vähe ressursse, piirame kuidagi ambitsioone, proovime kokku leppida, proovime midagi muuta.
See pole liberalism, see on tehnokraatia. Need inimesed kujutavad enam-vähem ette, kuidas majandus on üles ehitatud. Putin tunneb, et silovik’id majandust juhtida ei suuda, nad lammutavad selle hetkega. Seetõttu ei andnud ta neile carte blanche’i Uljukajevi represseerimise muutmiseks kogu ministrite kabineti majandusploki represseerimiseks ja peaminister Medvedevi mahavõtmiseks. Esiteks usaldab Putin Medvedevit, teiseks aga mõistab, et silovik’id ei ole võimelised majandust juhtima, neil pole üldse kedagi, kes oleks võimeline majandust juhtima, peale võib-olla Beloussovi (presidendi abi Andrei Beloussov – toim). Aga tema on üksi, tal pole meeskonda ega kontseptsiooni.
Mulle näib, et Aleksei Navalnõiga on teine lugu. Teda represseerida on juba ohtlikum kui hoida teda koos pantvangist vennaga ooteseisundis. Kõik on ootel. Mis puudutab minu tagasihoidlikku isikut, siis iga süsteem vajab pajatsit, kes naerdes räägib sellest, millest ülejäänud kardavad isegi mõelda, rääkimata kuuldavale toomisest.
See pole minu teene, vaid ajakirjanike oma.
Tõsi, sellest pole enam pääsu.
Mul on tunne, et me siseneme poliitilisse kriisi. Aga ma ei oska teile öelda, millega see algab. Kõige tõenäolisemalt koondab see endasse midagi võimu sees toimuvat ja ootamatud ekstsessid madalamal tasemel, sealhulgas võib-olla massilised meeleavaldused. See on esimene staadium, millest õnnestub üle saada, Kremlis hingatakse kergendatult, aga 2018. aastal tuleb kõik uue jõuga tagasi. See pole ainult minu hinnang, vaid inimeste hinnang, kes on väga huvitatud Venemaa poliitika mõistmisest ja kes on mulle mitte eriti arusaadavate, aga väga efektiivsete analüütiliste meetoditega jõudnud sellisele järeldusele: 2017. aastal algab riigis poliitiline kriis. Ma tean, et on olemas metoodikad, mis nende autorite kinnitusel võimaldavad ennustada ebastabiilsust 100% täpsusega (mina ütleksin mitte alla 75% täpsusega), mitte seda, kuidas kriis areneb, aga seda, et riik sellesse siseneb.
Nii palju kui mina aru olen saanud, jah.
Ma rõhutan: mitte revolutsioon, algab just nimelt poliitiline kriis. Sellel on oma etapid, tõusud ja mõõnad, see kestab kokku kaks ja pool kuni kolm aastat ning selle kulminatsiooniks saab nähtavasti 2018. aasta.
Siis peetakse silmas juba kriisist väljumist.
Mul on mõningane soovettekujutus, aga ettekujutust ei saa olla põhimõtteliselt. Isegi kui me teame, milline on jõudude paigutus kriisi käigus, ei järeldu sellest, milliseks osutub paigutus kriisist väljudes. Seda, kuidas kriis areneb, on võimatu ennustada selle tõttu, mida teie nimetasite olukorra dünamismiks, mina aga nimetan muutujate rohkuseks. Aga ma olen kindel, et Venemaa poliitilise süsteemi formaat kujundatakse ümber.
Kui jutt käib ulatuslikest poliitilistest kriisidest, on need enamasti nii inimeste vahetused kui ka poliitilise süsteemi vahetused. Venemaast ei pruugi tingimata saada parlamentaarset vabariiki ega presidentaal-parlamentaarset, ta võib muutuda normaalseks presidentaalseks vabariigiks, sest praegu on ta ülipresidentaalne vabariik. Aga muuta kõike, et miski ei muutuks, enam ei õnnestu.
© 2017. RFE/RL Inc. Avaldatud Raadio Vaba Euroopa / Raadio Vabaduse loal, 1201 Connecticut Ave NW, Ste 400, Washington DC 20036
Politoloog Solovei kokkuvõte 2016. aastast: ilmnes kolm Venemaad vormivat tendentsi
1. Riik sekkub kõigesse
„Mis puudutab 2016. aastat, siis mulle tundub, et selle mõju selgub alles mõne aja möödudes. Mul on tunne, et võim tegi 2016. aastal kõik selleks, et luua tingimused Vene ühiskonna politiseerimiseks. Võim sekkub kõigesse. Selles mõttes on Venemaal kõik eluvaldkonnad poliitiliseks muutunud. Ja te hakkate vihast lõhki minema, sest te ei suuda midagi mõjutada, üldse mitte midagi. Te tahate minna näitusele ja saate teada, et näitus on rüüstatud. Kultuuriminister hakkab teile patriotismi õpetama, rääkima, mis on patriootiline ja mis mitte, ning lurjused on need, kes hoiavad kinni teistsugusest arvamusest. Te tahate sotsiaalmeedias like’i panna, postitust jagada ja teile meenub, et meil on like’ide seadus. Te tunnete kõikjal riiki. Te tahaksite tegelda poliitikaga, aga see tuleb ise teie juurde ja haarab kõrist. See kõik on võimu teene, ta on teinud kõik ühiskonna politiseerimiseks.”
2. Võim ei suuda näidata, et tunneli lõpus on valgus
„Teine tähtis tendents oli väga märgatav presidendi pöördumises föderaalkogu poole ja Putini detsembris antud pressikonverentsil: võim ei suuda pakkuda ühiskonnale mingeid perspektiive. Riigis on pikaajaline kriis, inimesed tajuvad seda, nad on üle läinud säästlikule käitumismudelile, minimeerinud juba selletagi väikeseid kulutusi ja nad ootavad võimult, et ta ütleksid neile midagi, mis annaks lootust, et tunneli lõpus on valgus. Aga kuulda on arusaamatuid ja väheveenvaid sõnu ei tea millest. Ükski presidendi viimaste kuude esinemistest ei vasta põhiprobleemidele, mis ühiskonda muretsema panevad: sissetulekute vähenemine, inflatsioon, tööpuudus, tervishoiu ja hariduse kokkuvarisemine. Sellest ei räägi keegi. Võim on taandunud.”
3. Repressioonid ei tunne puutumatuid 
„Lõpuks kolmas tendents – „korruptsioonivastase võitluse” muutumine eliiti harvendavate selektiivsete repressioonide instrumendiks. Mis on nende repressioonide eesmärk? Esiteks on see varade majandusliku ümberjaotamise vahend. Pirukas tõmbub kokku, võitlus teravneb ja osapooled, kellel on mõjukust, kasutavad samu ümberjaotamisvahendeid, mis on neile harjumuspärased. Silovik’ide jaoks on kõige harjumuspärasem arest. Selle väidetava korruptsiooniga võitlemise teine pool on bürokraatia lojaalsuse toetamine. Majandusarengu ministri Aleksei Uljukajevi vahistamine oli selle poliitika apoteoos, mis näitas: meil puutumatuid ei ole, te kõik võite sattuda eeluurimisisolaatorisse või paremal juhul koduaresti. Kõik alates väikeametnikust ja lõpetades föderaalministriga. Ja te ei pea aru saama, miks see juhtus, sest niipea kui te mõistate repressioonide loogikat, saate ennast kaitsta. Repressioonidel peab olema ebaloogiline iseloom. Samal ajal ei tohi repressioonid olla massilised, sest muidu tekib teil soov riigist „ära hüpata”. Praegu pole 1930. aastad, piirid on lahti, Venemaalt on võimalik põgeneda, kui teil on kasvõi väikesed materiaalsed ressursid."
"16.02.2020, 09:00",arvamus,https://epl.delfi.ee/artikkel/88942151/kolumn-janek-maggi-armastus-on-vaba-sina-oled-kinni-kull-hakatakse-peagi-noudma-abielu-uksnes-samasoolistele,KOLUMN | Janek Mäggi: armastus on vaba. Sina oled kinni. Küll hakatakse peagi nõudma abielu üksnes samasoolistele,"Pooled abielud lähevad lörri, muudest suhetest pureb enamik. Miks? Me oleme vastuolulised, enesekesksed, kasuahned, heitlikud, saamatud, püsimatud, himurad, üleolevad, järeleandmatud, andestamatud - no ja veel palju muud. Avalikus ruumis räägime suuremeelsusest, mida meie endi elu viljad ei kinnita. Ikka oli keegi teine, kes meie elu pekki keeras või tuuri pani. Võib-olla oligi.
Inimene ei oska armastada, ei taha seda teha nii, nagu ühiskond eeldab. Teisisõnu: endale tahame lubada kõike, teistele mitte midagi. Mis mõte on truudusel, kui avastad järsku, et keegi teine on palju ilusam, veetlevam, jõukam ja humoorikam kui sinu hetkekaaslane? Vähemalt pooled inimesed leiavad, et ei olegi mingisugust mõtet. Elu on üks. Seda ei tohi raisata. Mõttetute inimeste ja suhete peale.
Kes meist ei ole mitte kunagi kuulnud maailma kõige sisutühjemat lauset, mida saab enesevabanduseks öelda: „Me kasvasime lahku!""? Võib-olla oli õige põhjus hoopis see, et me suutnudki kokku kasvada? Kuid kas oleks pidanud?
Milleks unistada oma vanale krüsale alla uued kummid, kui on võimalik osta uus masin, mille kapoti all mitte midagi kahtlaselt ei turtsu? Uus sõber on parem kui vana, sest ta ei tea, kui nõme sa oled. Algus on häbivaba. Kuni ühel hetkel saad teada, et kaaslane on küll uus, aga sina ikka seesama.
Kohatu küsimus viigu arestimajja!
Tänapäeval, kus lapsesaamist on võimalik vältida ja suguhaigusi ülearu karta pole vaja, ei pea inimene end ometi piirama. Ta võib hooletult petta küll seda, kellega ta end vabalt tundis, sest muidu ei oleks ohver sellist vabadust petjale võib-olla pakkunud, kuid petminegi on vaid kujutelm. Tegelikult ta tahtis seda ja oli ise loll, kui lootis enamat!
Vastuolu igavese püsisuhte ja ajutise juhusuhte vahel on karjuv. Inimestel on häbi teistele ja avalikkusele tunnistada, et nad läksid lahku. Et nad kukkusid läbi. Et nad ebaõnnestusid. See ei ole ühiskonnas aktsepteeritud.
Häbistatud saavad kõik, kes võõra tüdrukuga kohvitavad või võõra poisiga suudlevad, samal ajal kui see, kellega kohvitama või suudlema peaks, on mujal. Kroonika on alati kohal. Või on kohal mõni „sõber"", kes õigel ajal õige pildi teeb ja selle õigesse kohta põrutab.
Iganenud arusaamadest tahab kaasaegne maailm vabaneda. Inimene peab saama teha seda, mida ta tahab, kellega tahab ja kui ei taha, ei peagi tegema midagi. Keegi ei tohi kelleltki küsida, miks 40-aastane mees on ikka veel üksi või miks 35-aastasel naisel ikka veel lapsi ei ole. Kes küsib, väärib arestikambrit.
Kõige suurem vabaduse piiraja on ebameeldiv ühiskond, mis tahab kogu aeg inimeste sõprussuhteid ja suguelu reguleerida. Ammustel aegadel visati abielurikkuja kividega surnuks. Teise maailmasõja ajal saadeti valede sõprade eest koonduslaagrisse.
Tänapäeval oled põlastusväärne, kui julged arvata, kes kellega abielluda tohib. Põlastusväärne oled nii siis, kui arvad, et abielu saab sõlmida ainult mehe ja naise vahel, kui ka siis, kui arvad, et abielluda peab saama soost sõltumata.
Keskkonnahoiuks abiellugu ainult samasoolised
Seda, et omavahel tohivad abielluda ainult samasoolised, veel ei nõuta, kuid arvestades väidetavat üherahvastust maailmas, ei ole kaugel aeg, kui tekivad ka selle kooseluvormi ainupõlistamist nõudvad sotsiaalsed grupid.
Kõik kommuunid on omavahel leppimatus sõnasõjas, sest nad tahavad, et eksisteeriks ainult neile sobiv armastus ka väljaspool nende kommuuni. Osadele sobib muidugi ka mitu vormi, kuid tõde on üks: kes teisti elab, meile ei kõlba. Kodusõda peetakse ka kommuuni sees, nagu Elmo Nünganeni lavastuses „Kommuun"" Tallinna Linnateatris. Lõpuks on kõik vastikud.
Mis on õige? Armastage, keda tahate. Elage, kellega tahate. Magage, kellega tahate. Lahutage, kellest tahate. Tehke, mida tahate. Armastus on vaba. Kuid inimene on kinni. Sa võid ju armastada, kuid kas sind armastakse? Sa võid ju elada, kuid kas sinuga elatakse? Sa võid ju magada, kuid kas sinuga magatakse? Sa võid ju lahutada, kuid kas sa saad ka lahku? Sa võid ju teha, kuid kas sa tegelikult seda tahad?
Vabandus on näiline. Võilill hakkab kasvama seal, kuhu tuul ta kannab. See ei sõltu tema otsusest. Ta hakkab kasvama siis, kui päike ja ilm seda talle ütlevad. Mitte siis, kui tal tuleb selleks tuju. Mõni võilille seeme samast õiest satub lauda taha varju ja tuleb kiduram, teine aasale, kus päike teda paitab ja ta sirgub lopsakaks. Kumbki ei saa ise valida kasvukohta, seemnekvaliteet on sama, tulemus sõltub oludest.
Inimesega pole teisiti. Olud ja geenid otsustavad rohkem, kui vaba tahe. Kui see üldse meil olemas on. Nii elus kui armastuses. Isegi kui armastus on vaba, oleme meie kinni - lauda taga või aasal, kevades või sügises, päikeses või tuules. Kes kasvab aasal, ei tohi lauda taha hõigata: mis sa seal närtsid! Tahaks ju ka päikse kätte, aga juured on all!"
"17.04.2021, 09:55",arvamus,https://epl.delfi.ee/artikkel/93161177/poliitkolumnist-riina-sikkut-ilmekas-e-sigareti-juhtum-piiraks-ikka-teisi-mitte-iseennast,"POLIITKOLUMNIST | Riina Sikkut: ilmekas e-sigareti juhtum – piiraks ikka teisi, mitte iseennast","Neljapäeval said valijad aimu Tarmo Kruusimäe muusikamaitsest ja e-sigaretieelistusest. Selle varju jäi istung, mida Kruusimäe jälgis - olulise tähtsusega riikliku küsimuse arutelu kliimaneutraalsusest.
Kokkuvõtvalt selgus, et on teaduslik konsensus selles, et pöördumatute kliimamuutuste vältimiseks tuleb tegutseda, ja seda kiiresti. Inimestel on arusaam muutuste vajadusest praeguseks olemas - 74% Eesti inimestest leidis keskkonnateadlikkuse uuringus, et kui inimkonna tegevus jätkub praegusel kujul, satume peagi ökoloogilisse katastroofi.
Süsinikuheite vähendamiseks vajalikud tehnoloogilised lahendused on juba kättesaadavad. Kahtlemata lisandub teadmisi ning uusi masinaid, võtteid ja kütteid, aga tehnoloogilist hüpet või imet ei ole vaja ootama jääda.
Raha on palju
Koalitsioonilepingus on lõpuks sees põlevkivielektri tootmise lõpetamine ja rohepööre. Ja meil on erakordselt palju raha - enne 2030. aastat saame kasutada miljardeid investeeringuteks, teenusteks, koolitusteks ehk inimeste ja ettevõtete käitumises muutuse saavutamiseks.
Teadmine, teadlikkus, tehnoloogia, tahe ja raha on olemas, aga mis siis puudu jääb? Tegutsemine. Me investeerime õlitehasesse, peame prügi põletamist taaskasutuseks, puidu masspõletamise eelnõu on jätkuvalt riigikogus menetluses, kuigi koalitsioonileppe järgi tuleks raiesurvet vähendada. Sõnades deklareerime rohesust, aga teod ei ole sama värvi.
Mina taipasin neljapäevaste ettekannete ajal, et vaatamata Eesti suurele jälajäljele ja CO2 heitele inimese kohta, on Eestil head eeldused kliimaneutraalsuse saavutamiseks. Meil on palju metsamaad, hajaasustus ja võimalus ise piisavalt toitu kasvatada. Rääkimata siis kerkivast rannikust ja asukohast, kus loodusõnnetusi vähe.
Eks kriisist õpime kriisi jaoks. Koroonakriis on ühelt poolt näidanud, et maailm on võimalik seisma panna. Et Pekingis võib taas näha sinist taevast ja Eestis võetakse kanu, et lennukid ei lenda ja kaks pluss kaks ei olegi neli, vaid ikka ainult kaks. Nägime, kuidas paljud maailma teadlased, ülikoolid, ettevõtted ja riigid panid pead ja rahad kokku, et töötada välja testid ja vaktsiinid. Kui ikka on piisavalt suur hirm, siis on kõik võimalik.
Teised liigid isegi ei vali
Teiselt poolt oleme teada saanud, et isegi olukorras, kus küsimus on inimeste eludes, soovitakse teha populaarseid otsuseid ja võtta poliitilisi punkte. Mis siis teiste liikide eludest rääkida, nad ju ei vali. Selgus, et ei suudeta näha viiruse rütmis ka kaht nädalat ette, tahetakse tänase põhjal otsuseid teha. Mis siis kahekümne aasta peale ettevaatamisest rääkida, siis ju teine valitsus.
Ilmnes, et ikka piiraks pigem teisi, aga mitte ennast. Tervisekriisi alguses arutasime, kas sundida viirusekartjad tuppa, et teised saaks endisel kombel maskivabalt möllata, nüüd kaalume lubada vabadust vaid vaktsineeritutele, ülejäänud las olla omaette. Mis siis ühiskonnakorralduse ja käitumise muutusi plaanida, kui tulemuseks on lihtsalt osa inimeste kõrvalejätmine.
Ühtlasi paistab, et nii pisike viirus, mida pole näha-kuulda, teeb mõnele raskeks selle päriselt olemasolevaks pidamise. Mis siis rääkida CO2-st, elurikkusest või kliimamuutustest. Kuidas neid pärisasjadeks pidada? Ja veel sellisteks pärisasjadeks, mis kogu me elu ümberkorraldamist nõuavad.
Üksikisik jääb jõuetuks
Koroonakriisi lahendamiseks korrutatakse, et inimene ise vastutab. Kahtlemata vastutab -ise peab oma elu elama ja valikuid tegema, ise on haige ka. Aga kuidagi ununeb üksikisiku võimaluste piir ja erinev stardiplatvorm. Inimene ei saa end ise vaktsineerida ja vaktsiini ka ei leiuta, meil on vaktsineerimiskava ja ravimifirmad. Samamoodi ei arendata igas kodus vesinikutehnoloogiat ega tehta plastpakenditest fliise.
Tõesti, inimene saab võimalusel end vaktsineerida lasta ja kokku lepitud viisil prügi sorteerida, aga see üksikisiku valik ja vastutus on muutuse lõpp mitte algus. Ja on suur vahe, kas rohepööre tähendab inimese jaoks investeerimisportfelli rohestamise vajadust või omandatud ameti mittevajalikuks muutumist ja sissetuleku kadumist. Riskid, olgu ta nakatumise või rohestamise puhul, on inimestel erinevad ja seda mõistmata ei saa ühiskonda kriisist läbi juhtida.
""Poliitkolumnist"" on sari, kus võtavad laupäeviti sõna naispoliitikud."
"22.01.2021, 00:05",lp,https://epl.delfi.ee/artikkel/92324397/analuus-kallase-valitsusel-oleksid-presidendi-valimiskogus-valimiseks-haaled-koos,ANALÜÜS | Kallase valitsusel oleksid presidendi valimiskogus valimiseks hääled koos,"Kes on Eesti järgmine president? Sellele polnud vastust vanal koalitsioonil ega ole ka uuel. Samal ajal on Reformierakonna juhil Kaja Kallasel sellele küsimusele vastust otsida palju kergem kui eelmisel peaministril.
Jüri Ratase valitsust iseloomustasid n-ö napikad. Kriitilised ja teravad hääletused tõmbasid koalitsioonil riigikogus tihtilugu hinge kinni. Kas parteidistsipliin ikka peab vastu? Kas koalitsioon saab rahvasaadikutelt vajalikud hääled kokku? Kas riigikogus saab valitsuse tahte läbi suruda?
Nii mõnigi hääletus elati üle tänu saadikutega kauplemisele. Riigikogu liikmete kirjelduste järgi on poliitikas tavaline praktika, et riigieelarvest tuleb leida toetus tõrksa saadiku valimispiirkonnale või panna fraktsioon tema jaoks olulise algatuse poolt hääletama.
Tänavu suvel kolib selline kaubandus riigikogust kohalikesse omavalitsustesse. Eestile valitakse presidenti.
Ratase seis oli hapu. Kas EKRE, Keskerakonna ja Isamaa ühine presidendikandidaat oleks saanud juba riigikogus 68 häält ja osutunud valituks? Väga ebatõenäoline. Pigem võimatu. Selleks et mõni kandidaat sobinuks nii valitsuses olnud konservatiividele kui ka opositsioonis olnud Reformierakonnale ja SDE-le, oleks pidanud juhtuma ime. Mõni valitsuserakond oleks võinud oma kandidaadi upitamiseks ka opositsioonilt toetust otsida, kuid Ratase valitsusele oleks see tähendanud kabelimatsu. Kui mitte korruptsiooniskandaal, siis just presidendivalimised oleksid võinud Ratase valitsusele lõpu teha.
„Presidendivalimised on olnud kõikidele Eesti valitsuskoalitsioonidele päris ohtlik aeg. Intriigid, althüppamised, murtud kokkulepped – need on presidendivalimisi Eestis alati saatnud,” ütles Eesti Päevalehele eelmise aasta lõpus politoloog Tõnis Saarts.
Kes valivad presidendi?
Pärast haldusreformi kahanes valimiskogu kohalike omavalitsuste arvel pisut üle kolmandiku võrra. Seega valib tänavu presidenti 208 valijameest: omavalitsustest 107, riigikogust 101. Võidab kandidaat, kes saab häälteenamuse. Teisisõnu, see, kellele valimiskogu annab 105 häält, on Eesti järgmine president. Üldiselt saadavad omavalitsused valijaks volikogu esimehe.
Loogika on järgmine: kuni 10 000 hääleõigusliku Eesti kodanikuga omavalitsus saadab valimiskokku ühe esindaja. Kuni 50 000 hääleõigusliku Eesti kodanikuga KOV saadab kaks esindajat. Selliseid omavalitsusi on Eestis kuus, näiteks Pärnu ja Rakvere linn, Rae ja Põlva vald. Neli esindajat on Eestis Tartul ja kümme esindajat Tallinnal.
Vana koalitsiooni ainus võimalus oli riskida. Riigikogust poleks hääli kokku saadud ja presidendivalimised tulnuks viia valimiskokku. Kui Ratase valitsus nägi niigi vaeva, et riigikogu saadikuid ühes reas hoida, siis kohalike omavalitsustega oleks asi olnud veelgi ettearvamatum.
Erakondadel olid Exceli tabelid juba tehtud: kohalikud omavalitsused üles rivistatud, võimulolijad ja kokkulepped kirjas. Kas hääled tulevad kokku? Keskerakonna, Isamaa ja EKRE kontorites vaadati tabeleid ja järeldati: läheb napiks. Viis kuni kümme häält jääb puudu, et nende võimuliidu kandidaat presidendiks valitaks.
Reformierakondlased ja SDE tegid samade andmete põhjal vastupidise järelduse. Katuseraha on jaotatud, tõenäoliselt saab koalitsioon ka kõhklevad valijamehed oma kandidaadi poolt hääletama.
Olgu oravad, ninasarvikud või kaabud, kõik poliitikud sõnasid juba enne Ratase valitsuse lagunemist, et järgmine president tuleks Isamaast. Erakonnal oli veel vaja otsustada, kas kandidaat olnuks Jüri Luik või Urmas Reinsalu.
Sahinad Reinsalu soovist presidendiks pürgida hakkasid Toompea koridorides levima juba kaks aastat tagasi, kui pandi kokku Ratase teist valitsust. Mullu ütles Reinsalu nende sahinate kohta ERR-is Toomas Sildamile: „Mul ei ole ambitsioone, et presidendiametisse kandideerida.”
Jüri Luige pärast on isamaalastel 2016. aastast veel okas hinges: just EKRE kukutas tema kandidatuuri toona läbi. Kui valimised olid teist korda riigikokku jõudnud ja otsiti üksmeelt, kes võiks olla järgmine president, välistasid EKRE poliitikud isamaalaste sõnutsi Luige. Toonase segadusteaja kohta on ka Isamaa esimees Helir-Valdor Seeder nentinud: „Võin öelda, et kõige otsustavam roll, et Kersti Kaljulaidist sai president, oli EKRE-l.” Teda ei välistatud.
Kas Kersti Kaljulaid võiks jääda teist ametiaega presidendiks? Peaministriks pürgiv Kallas seda ei välista. Ent pretendente on teisigi.
Paljugi oleneb sellest, kuidas poolitavad kaks hiiglast valitsuses oma poliitilised positsioonid. Kui täitub Reformierakonna soov saada endale uues valitsuses pea-, rahandus-, välis-, kaitse-, sise- ja justiitsministri koht, et korruptsiooniskandaalist räsitud Keskerakond jõuministeeriumidest eemal hoida, tuleb neil Keskerakonnale midagi head asemele pakkuda.
Tõsi, Keskerakond võiks saada riigikogu esimehe koha ja üks argument on seegi, et Euroopa Liidus on volinikuks just keskerakondlane Kadri Simson. Ent kui ministriportfellid on kahe erakonna vahel tasakaalust väljas, tuleb balanss leida mõne muu ameti arvel.
Kas presidendiks võiks saada Jüri Ratas või Mailis Reps? Keskerakondlased oleksid selle mõttega kindlasti päri. Teisalt on neil tugev parteimärk küljes ja kui rahvasaadikud või valijamehed lähevad salaja valima, ei pruugi reformierakondlased Kallase ja Repsi paktiga kaasa tulla. Võib korduda samasugune farss nagu eelmistel presidendivalimistel: ükski kokkulepe ei pea ja kõik valimisvoorud jooksevad järjest liiva.
Kas presidendiks võiks saada Jüri Ratas või Mailis Reps? Keskerakondlased oleksid selle mõttega kindlasti päri.
Või leida kandidaat mujalt? Näiteks sotsiaaldemokraatide, isamaalaste või ekrelaste seast? Piisaks sellest, et üks neist lisaks koalitsiooni 59 häälele oma fraktsiooni hääled, ja president olekski parlamendis valitud. Ühtlasi tähendaks see, et presidendi võõp ei oleks kollane ega roheline, vaid hoopis midagi muud. Riigikogust pole mõtet kandidaati läbi punnitada, kui KE-RE liit saaks valimiskogust niikuinii võidu.
Kindel saab Kallase koalitsioon olla 104 valijamehele. Peale 59 hääle riigikogust on Kesk- ja Reformierakonnal n-ö taskus 44 valijameest. Nad tulevad piirkondadest, kus ühel või teisel erakonnal on ülekaalukas (või mõne Keskerakonna võimuala puhul lausa absoluutne) enamus.
Kust leida see üksainus puuduolev valijamees? Kahel koalitsioonipartneril on veel varrukast võtta 14 valijameest, keda tuleb pisut veenda ja müksata, et nendegi toetus saada. Need on omavalitsused, kus ollakse võimul, kuid väiksema partnerina mõne suurema valimisliidu kõrval. Või tuleb seal mõnest ebamugavast partnerist vabaneda.
Ent seegi ei ole veel kõik! Kui ka nendest 14 valijamehest ei piisa, siis on Kallasel veel 23 omavalitsust – 26 valijamehega –, mille kohta ei oska ka parteide tagatubade funktsionäärid öelda, kellele võiks kuuluda nende usaldus.
Kohalike omavalitsuste tülialtid võimuliidud võivad veel enne suve üksteise järel langeda. Näiteks Jõgeva linnavolikogu – Isamaa halli kardinali Aivar Koka kindel kants – võttis 19. jaanuaril Koka seltskonnalt võimu ja andis selle keskerakondlastele. Mullu kindlustasid keskerakondlased endale võimu Pärnus, Valgas, Saarde vallas. Kaks aastat tagasi ka Rakveres. Ent Keskerakond on ka võimust ilma jäänud, näiteks Paides, Lüganusel, Tartus.
Rakveres puksiti volikogus kolmandikku hoidev Reformierakond küll võimult, kuid keskerakondlasest linnapea Triin Vareki seljatagune on segane: koalitsiooni suur vend on Isamaa, kuid võimul olemise garanteerivad veel kaks sotsiaaldemokraati ja kaks härrat, kes on viimased aastad võidelnud keskväljakul oleva jõulupuu maailmavaatega.
Rakveres puksiti volikogus kolmandikku hoidev Reformierakond küll võimult, kuid keskerakondlasest linnapea Triin Vareki seljatagune on segane.
Mis saab Mulgi vallast, kus kaheksa kohaga Keskerakond on peaaegu võrdse (seitse kohta) Isamaaga aastaid võimu jaganud? Kui kokkuleppele ei jõuta, saab Keskerakond opositsioonis istuva Reformierakonna võimule kutsuda ja volikogu häältest piisab, et võtta võim ja viia hääl valimistel Kallase kandidaadile.
Sama probleem – Isamaa – vaatab Reformierakonnale vastu Harku vallas. Kahe hegemoonina ollakse võimul ja kummalgi ei ole hõlpsaid variante senist mugavat partnerit vahetada.
Veel segasem on seis Pärnu linnas, kus Isamaa üritas mullu võimupartneritel Keskerakonnal ja linnapea valimisliidul nahka üle kõrvade tõmmata ja teha uus linnavalitsus koos reformierakondlastega. See ei läinud läbi ja peaaegu tüssata saanud partnerid võtsid Isamaa asemel võimule EKRE. Tasakaal on habras, sest koalitsioonil on linnavolikogus 20 häält, SDE-st, Reformierakonnast ja Isamaast koosneval opositsioonil aga 19 häält.
Loomulikult on ka omavalitsusi, mida raputavad pidevad tülid, kuid mille häälega võib Kesk- või Reformierakond siiski arvestada. Toogem näiteks Lüganuse, kus Reformi- ja Keskerakond võimu vahetavad. Või Jõhvi, kus on raske aru saada, mida teeb Keskerakond – on võimul, ei ole võimul või on hoopis lõhestunud –, kuid kus nende sõnal on siiski küllalt palju kaalu, et mõjutada presidendi valimist.
Valijamehed, kellele Kaja Kallas saab loota
KESKERAKOND
KOV, valijameeste arv
Tallinn 10
Narva 2
Kohtla-Järve 2
Valga vald 2
Jõgeva vald 2
Maardu 1
Narva-Jõesuu 1
Sillamäe 1
Toila vald 1
Loksa 1
Vinni vald 1
Haapsalu 1
Tapa vald 1
KOKKU 26
REFORMIERAKOND
KOV, Valijameeste arv
Tartu 4
Elva vald 2
Viimsi vald 2
Rae vald 2
Põlva vald 2
Jõelähtme vald 1
Keila 1
Kanepi vald 1
Kambja vald 1
Tõrva vald 1
Väike-Maarja vald 1
Räpina vald 1
KOKKU 19
KESKERAKOND
KOV
Valijamehi
Mis on probleem?
Anija vald
1
Koalitsioonikaaslasest valimisliidul on volikogus kaks korda rohkem kohti ja võimalus ainuvalitseda. Keskerakonnal otseselt mõjuvõimu pole, kuid ollakse võimul.
Saarde vald
1
Nimeliselt on võimul valimisliidud, kuid pärast mullust võimupööret on nii vallavanem kui ka volikogu esimees Keskerakonnast.
Jõhvi vald
1
Martin Repinski on seal Keskerakonnal elu väga keeruliseks teinud. Võimul ollakse koos ärihai Nikolai Ossipenko valimisliiduga.
Kuusalu vald
1
Ainus keskerakondlasest vallavolinik Värner Lootsman on volikogu esimees ja võimuliidu kaalukeel. Ent Kuusalu kohalik poliitika on kui Mehhiko seebiooper.
KOKKU
4
REFORMIERAKOND
KOV
Valijamehi
Mis on probleem?
Viljandi
2
Võimul on Reformierakond, Isamaa ja Keskerakond. Linnapea Madis Timpson on Reformierakonnast, kuid volikogu esimees on Isamaa juht Helir-Valdor Seeder, kes nägi pikalt vaeva Jaak Joala kuju püstitamisega ja jäi sellest ilma. Matemaatika võimaldab Isamaa (ja ka Keskerakonna) SDE vastu välja vahetada, kuid KE + RE liit kellegi teiseta oleks võimatu.
Saue vald
2
Vallavanem on Isamaasse kuuluv Andres Laisk, kuid ta esindab valimisliitu. Volikogu esimees on Reformierakonnast.
Lääneranna vald
1
Tuntud reformierakondlane Rait Maruste on volikogu esimees. Valda juhivad valimisliidud.
Paide linn
1
Reformierakond vahetas koalitsioonis Keskerakonna välja ja sai volikogu esimehe koha. Linnapea on Isamaa liige Priit Värk, kuid selles on väike aga: ta pooldab Parempoolseid.
Raasiku vald
1
Kuigi nimeliselt on võimul valimisliit, on nii vallavanem kui ka volikogu juht Reformierakonnast.
Saku vald
1
Valimisliidud on võimul koos Reformierakonnaga, mille esindaja on ka volikogu esimees.
Haljala vald
1
Reformierakond on võimul koos valimisliitudega. Vallavanem on Reformierakonnast.
Järva vald
1
Võimul on peaaegu kõik: Reformi- ja Keskerakond, Isamaa ja üks valimisliit. Suurim on Reformierakonna fraktsioon, kellel on ka volikogu esimehe koht.
KOKKU
10
Metsik maa, kõik on otsustamata
KOV, valijamehi
Lüganuse 1
Mustvee 1
Viru-Nigula 1
Pärnu 2
Harku 2
Rakvere 2
Kiili 1
Lääne-Harju 1
Alutaguse 1
Põltsamaa 1
Vormsi 1
Kadrina 1
Häädemeeste 1
Kihnu 1
Põhja-Pärnumaa 1
Tori 1
Märjamaa 1
Ruhnu 1
Kastre 1
Antsla 1
Mulgi vald 1
Võru vald 1
Otepää 1
KOKKU 26"
"01.01.2020, 21:20",kultuur,https://epl.delfi.ee/artikkel/85660957/tode-ja-oigust-vaadanud-singapurlane-jain-lummatusest-toolile-tiitrite-lopuni,„Tõde ja õigust” vaadanud singapurlane: jäin lummatusest toolile tiitrite lõpuni,"Avaldame tänase ""Tõe ja õiguse"" tele-esilinastuse puhul uuesti 20.03 EPL-is ilmunud filmiarvustuse.
Luuletajana on sõnad minu jaoks olulisim viis saadud kogemusi „töödelda”. Kui lähen uude riiki, astun kõigepealt läbi just raamatupoest. Isegi kui leian üksnes ingliskeelseid tõlkeid, aitavad luule ja ilukirjandus mul kohalikke paremini mõista ning tunnetada uue paiga südamerütmi.
Viimased kuus nädalat olen veetnud Eestis, uurides oma doktoriõpingute raames siinset e-riiki. Olen leidnud palju armastusväärset – näinud külmunud jugasid, jalutanud Kadrioru pargis päikeseloojangu taustal, avastanud tatra kui tugeva talvevilja ning saanud tunda astelpaju mõrkjat magusust.
Juhuslikult sattus minu külaskäik samasse aega, mil kinolinale jõudis Anton Hansen Tammsaare „Tõe ja õiguse” dramatiseering. Film on jõudnud murda mitu Eesti vaatajarekordit. Kõik eestlased vaatavad filmi oma haridustee mätta otsast – tavaliselt hakatase raamatus olevaid keerukaid teemasid käsitlema umbes 13-aastaselt.
Tammsaare „Tõde ja õigust” peetakse õigustatult olemuslikult Eesti romaaniks, kuigi see on ka kultuuriline ja filosoofiline traktaat. See jutustab loo Andresest, mehest, kelle värske abielu Vargamäel algab optimistlikult ja lootustandvalt, kuid kes satub järk-järgult segadusse ning teeb aina kaheldavamaid otsuseid.
Tundsin end pärast filmi nagu tühi kott. Vaatasin koos paljude teiste kinos olijatega ekraani poole, olin sõnatu, eirasin tiitreid ja juurdlesin nähtu üle. Andreses on olemas kõik Kreeka traagilise kangelase jooned, mis tipnevad traagilise nõrkusega – lõputu ja paindumatu usk „tõesse ja õigusse”, mis muutis ta naabrimees Pearu manipulatsioonidele kergeks saagiks.
Ühtlasi on lool ka Shakespeare’i tragöödia tunnused. See sisaldab samasugust järelejätmatut pahatahtlikkust, mis sosistab kurje sõnu Macbethile, Othellole, Hamletile ja Kuningas Learile. Miski, mis on nähtamatu, kuid kujundab sündmusi aktiivselt oma tahtmise järgi, esinedes kolme nõia või millegi muu, nimetu rollis („Miskit on mäda siin Taanimaal”). Andres meenutas mulle ka Thomas Hardy antikangelasi. Nagu Michael Henchard, Clym Yeobright ja Jude Fawley oli ta „aheldatud jumal maa peal”, püüdes anda oma parima, et ots otsaga kokku tulla, hoolimata halva õnne julmalt piiratud valikutest.
Mind rabas ka see, millist rolli mängisid filmis maastikud. Režissöör Tanel Toom oli neid portreteerinud hoolivalt ja peene detailitajuga (kiidusõnad ka produtsent Ivo Feldile). Ajavahemik ja ajalooline skaala, samuti aja armutu möödumine elustusid mitmeminutilistes panoraamides ja kaadrites kogu filmi vältel. Oli hetki, kus tundus, et maastik ei ärganud mitte üksnes ellu, vaid oli ka ise justkui eraldi karakter, mis viis lugu ja tegelasi edasi sõnagi lausumata, kuid sellest hoolimata kindlalt ja kaalutletult. Eriti võimsad olid talvised stseenid – lõputu jää ja vihased lumetormid, mis kujutasid karme tingimusi, millega Andresel ning tema kaaslastel elus võidelda tuli. Need stseenid tõid meelde Edith Whartoni novelli „Ethan Frome”, mis on samasugune traagiline lugu, kus vastaseks on jäine ja kibe loomulik maailm.
Mõned võivad arvata, et toon neid maailmakirjanduse näiteid, sest arvan, et Tammsaare meistriteost saab hinnata ainult ingliskeelsest kaanonist lähtuvalt. See pole kindlasti nii. Puudused peituvad pigem minus, mitte Tammsaares. Minu senine kokkupuude on olnud peamiselt inglise keelt kõneleva maailma kirjandusega, mis on andnud mulle põhilise prisma, läbi mille vaadata kaalukaid töid.
Kui tahes ebatäiuslik see lähenemine ka poleks, tahan siiski öelda üht: tunnen ära suursuguse ja kahtlemata asetub „Tõde ja õigus” teiste suursuguste teoste sekka. Kahe tunni ja 45 minuti jooksul õpetas see mulle eestlaste maailmapildi peensuste ja nüansside kohta palju. Äratundmisrõõmu pakkus mulle eelkõige lause: „Tee tööd ja näe vaeva, siis tuleb ka armastus”. Olin seda varem kuulnud oma teadustöö tarbeks tehtavate intervjuude käigus, kui pärisin, mis on Eesti e-riigi edu taga. Loodetavasti saan selle fraasi mitmekihilisusest veelgi enam aimu järgmistel kordadel, kui Eestis käin ja siinsesse paika veelgi enam kiindun.
Aaron Maniam on Singapuri poeet ja avalik teenistuja. Praegu omandab ta doktorikraadi Oxfordis Blavatnik School of Governmentis. Maniam on avaldanud kaks luulekogu. Eestis oli ta esimest ning kindlasti mitte viimast korda.
„Tõde ja õigus”
Kinodes alates 20. veebruarist"
"20.09.2019, 00:05",uudised,https://epl.delfi.ee/artikkel/87464271/naised-abielluvad-vanglas-eesti-koige-johkramate-kurjategijatega,Naised abielluvad vanglas Eesti kõige jõhkramate kurjategijatega,"„Üksik 23-aastane noormees otsib püsisuhet kauni neiuga, kes on piisavalt elu näinud. Soovitav vanus on 24–28 aastat. Hetkel kannan Tartu vanglas karistust. Võib-olla leian selle õige, kelle pärast loobun kuritegelikust elust ja sammume kahekesi päikeseloojangu poole.”
See on üsna tüüpiline tutvumiskuulutus, millega pommitavad Eesti vangid kuulutusteportaale, et leida endale kirjasõpru, kaugema eesmärgiga aga abikaasa.
Eesti vanglates abiellub keskmiselt 50 kinnipeetavat aastas, enamik neist mehed. Kui üldise arusaama järgi mehed tavaliselt abielluma ei kibele, siis vangla muudab seda põhimõtet kiiresti. Abielu on vangile väga oluline – see tähendab majanduslikku toetust vangistuse ajal, elukohta pärast vabanemist (mis on ennetähtaegse vabanemise oluline argument), emotsionaalset sidet ja pääsemist üksildusest. Kuid abielu on vangile suuresti ka ainus seksuaalsuhte võimalus vangistuse jooksul. Näiteks elukaaslastena saab pikaajalist kohtumist taotleda ainult siis, kui paaril on vähemalt kaks last ja enne vangistust on koos elatud vähemalt kaks aastat, sedastab vangistusseadus. Ja isegi siis võib vangla mõningatel juhtudel kohtumisest keelduda.
Kui mullu sügisel sai ühe riigikohtu otsuse kaudu avalikuks, et vanglas on abiellunud sarimõrvar, eluks ajaks vangi mõistetud Juri Ustimenko, oli ühiskond üsna üllatunud. Kes ja miks küll tahaks abielluda eluaegse vangiga? Tegelikult on vanglas abiellunud suur osa Eesti 41 eluaegsest vangist. Igal kuul abiellub vanglas mitu vägistajat, pedofiili, tapjat, röövlit ja muud jõhkrat kurjategijat.
2016. aastal abiellus vanglas 20 aastaks vangi mõistetud Sergei Lepmets (mitte ajada segamini nimekaimust jalgpalluriga). Ta kannab karistust oma endise elukaaslase jõhkral ja piinaval moel tapmise ning ka selle eest, et püüdis üht naist vägistada ja vigastas selle käigus oma ohvrit väga rängalt.
Kui Lepmets tänavu kevadel ennetähtaegset vabanemist taotles, andis ta kohtule teada, et vabanedes hakkaks ta koos elama oma üsna värske abikaasa ja tolle kolme lapsega. Teisi lähedasi tal ei ole. Kohus leidis, et Lepmets võib endiselt ohtlik olla ja on suur risk, et ta paneb vabanedes toime uusi kuritegusid. Lepmets jäi esialgu oma pikka karistust edasi kandma ja naise lapsed ei pea veel retsidivistist kasuisaga koos elama hakkama. Kui ta kannab oma karistuse lõpuni, vabaneb ta 2024. aastal.
Vanglas on abiellunud ka näiteks Leonid Sergejev, kes oli abiellumise ajaks istunud juba 11 aastat, ent ees ootas veel 13 aastat vangistust. Nimelt on Sergejev olnud peale eluaegseid kinnipeetavaid üks pikima karistusajaga kirjategija. Ta mõisteti vangi 24 aastaks ja seitsmeks kuuks. Sergejevit on kriminaalkorras karistatud 17 korral, sealhulgas kahe tapmise eest. Neist esimese pani ta toime juba alaealisena, teise aga vanglas.
Sergejevi enamik elu on seega möödunud vaid trellide taga. Ta on vanglas omandanud kaheksa klassi hariduse. „Kinnipeetav on kõrge enesehinnanguga, mõtlemislaadilt enesekeskne, paindumatu ja kesise empaatiavõimega,” kirjeldab vangla teda kohtule. Aga temaga abiellunud naisele see korda ei läinud.
Eluaegsetest vangidest on peale Ustimenko vanglas abiellunud näiteks ka Andrei Tali, kes tappis 1990. aastatel Kohtla-Järvel kaks inimest ja sandistas ühe; metsikul kombel vanuri tapnud ja selle eest algul surma mõistetud Rene Vainik; politseiniku tapnud ja hiljem vanglas mõrvale ässitamises ja piinamises süüdi mõistetud Romeo Kalda; Eesti esimene eluaegne Mihhail Talõšanov, sõjakooli tunnimehe ja taksojuhi tapnud mees, kes nüüdseks on Venemaale välja saadetud; ühe naise vägistamises ja tapmises ning kahe mehe tapmises süüdi mõistetud Eduard Mägi; 1983. aastast vanglas istuv ja seal mitu inimest tapnud Oleg Pjatnitski ja mitu teist eluaegset kinnipeetavat.
„Enamik eluaegsetest on abielus,” kinnitab Eesti Päevalehele praegu vanglas karistust kandev Jaanus Lusmägi. Mõni on ka lahutanud.
Vanglas sõlmitud abielud ei ole vaid fiktiivsed, neist sünnivad lapsed. Näiteks abiellus tapmise eest 12 aastaks vangi mõistetud Raido (jätame perekonnanime lapse kaitseks avaldamata), vägivaldne röövel, alkohoolik ja narkomaan. Kui ta möödunud aastal pärast kümneaastast istumist ennetähtaegset vabanemist taotles, andis ta kohtule teada, et hiljuti sündis talle vangistuses sõlmitud abielust laps, kes ootab teda koju. Kohus leidis siiski, et mehe retsidiivsusoht on endiselt suur, ja jättis ta trellide taha.
Eestis on vanglaabielusid uurinud Mare Pihlak, kes 2009. aastal kaitses sisekaitseakadeemias selle kohta lõputöö. Ta küsitles vanglas abiellunud 28 kinnipeetavat ja sai teada, et kümme neist olid oma abikaasaga tuttavad juba enne vangistust. Kuid 18 vangi ehk pea kaks kolmandikku abiellunud kinnipeetavatest suutsid endale armastuse leida vangis istudes: kas ajalehte või internetti pandud kuulutuse kaudu, vangla töötajate hulgast või teiste kinnipeetavate seast.
Vangid nentisid, et peamiselt abiellusid nad selleks, et see on ainus võimalus pikaajalisteks kohtumisteks. Kuuel juhul 28-st abielluti aga vabaduses oleva poole, enamasti naise algatusel.
Kes on siis need naised, kes abielluvad räigeid kuritegusid toime pannud retsidivistidega, keda nad pole vahest enne abiellumist isegi kohanud ning kes ei pruugi üldse kunagi vabadusse naasta või saavad selle võimaluse alles kümne või 20 aasta pärast?
Pihlak nendib oma lõputöös, et tavaliselt on need naised häbelikud, madala enesehinnanguga, tunnevad ennast autsaiderina, on väärkohtlemise ohvrid ja igatsevad emotsionaalset suhet. „Kui keegi on pähe võtnud, et tahab vangiga abielluda, ei saa tema meele muutmiseks eriti midagi ära teha,” tõdeb Pihlak.
USA psühholoog ja ajakirjanik Sheila Isenberg, kes on kirjutanud reaalsete juhtumite põhjal raamatu „Naised, kes armastavad mehi, kes tapavad”, on USA meediaväljaandele attn.com nentinud, et enamasti on need naised juba varem palju üle elanud. Neid on füüsiliselt, emotsionaalselt ja seksuaalselt väärkoheldud, vahel juba lapsepõlves.
„Need on naised, kes on saanud haiget,” ütleb Isenberg. Abielu vangiga on nende jaoks pääsetee, mis võimaldab olla küll suhtes, kuid ka ennast kaitsta. „Vanglas olev mees ei saa haiget teha, ei saa kallale tulla. Naisel on alati kontroll, sest tema on see, kes on vabaduses. Sa võid minna ja teda külastada. Aga võid ka mitte minna. Sa võid valida, kas võtad ta telefonikõne vastu.” Kuid enamasti on need naised seejuures (vähemalt enda sõnul) siiralt armunud.
Vangiga abielluvate naiste seas on rikkaid ja vaeseid, kõrgema ja madalama haridusega inimesi. Näiteks toob Isenberg välja ühe kolledžiprofessori, kes abiellus kinnipeetavaga.
Psühhiaatrias on kasutusel termin hübristofiilia, mida teatakse ka kui Bonnie ja Clyde’i sündroomi. Seda iseloomustab seksuaalne kiindumus kurjategijaisse ja selle all kannatavad peamiselt naised. Passiivsed hübristofiilid elavad pettekujutelmades, et nende armastatu istub vangis süütult. Kui nad ka möönavad, et vangis istutakse asja pärast, usuvad sellised inimesed, et neid ennast ei ähvarda mingi oht. Sageli on süüdi mõistetud roimar nende jaoks kui üksildane poisike, keda elu on halvasti kohelnud ning kes väärib nüüd kaastunnet ja naise sooja südant.
Aktiivsed hübristofiilid seevastu mingites pettekujutelmades ei eksle. Nende jaoks on kurjategija lihtsalt mehelikkuse kehastus. Mehe teod neis õudust ei ärata.
Avalikust kohturegistrist on võimalik leida kirjeldus ühe Eestis elava naise kohta, kes vähemalt plaanis abielluda eluaegse vangiga. Naine oli narkokurjategija ja süstiv narkomaan, kes taotles parajasti ennetähtaegset vabanemist. Vangla kirjeldas teda kui naist, kellel on kalduvus „pealiskaudseteks konfliktideks kaasinimestega”, kuid kellele on samal ajal „iseloomulik teatav sotsiaalne isoleeritus”. Naine andis kohtule teada, et vabaks saades kavatseb ta peagi abielluda eluaegse vangiga.
Vangid ei piirdu naist otsides kirjasõpradega, vaid võtavad sihikule ka vanglate naistöötajad.
Mullu suvel taotles ennetähtaegset vabanemist 27-aastane Mihkel, kes kannab 14-aastast vangistust eriti ränga mõrva eest. Vaid 19-aastasena peksis ta käte, jalgade ja klaaspurgiga surnuks voodis lamanud liikumisvõimetu invaliidi, et saada endale ohvri televiisor. Olles nüüd kaheksa aastat karistusest ära kandnud, palus ta end vabastada. „Olen muutunud, minult ei ole enam kuritegusid oodata, olen abiellunud ja saan varsti isaks,” selgitas mees kohtule. „Tahan oma tütrest kasvatada auväärse ja lugupeetud ühiskonnaliikme.”
Mihkel abiellus vanglas vangivalvuriga, kes abiellumise ajaks muidugi enam valvur olla ei saanud. „Abiellusin sisekaitseakadeemia lõpetanud naisega, seega on mul olemas isiklik vangivalvur,” veenis Mihkel kohut. Siiski asjatult. „[...] varasemast elukäigust nähtub, et tal on pikaajaliselt olnud harjumuspärane lahendada probleemolukordi vägivallaga,” nentis kohus.
Mihkel ei ole kaugeltki ainus vang, kel on õnnestunud vangivalvur ära võluda.
Kui 2002. aastal avati uus Tartu vangla, tuli selle juhtkonnal esimestel aastatel rinda pista ootamatu probleemiga, vangivalvurite ja vangide salajaste armusuhetega. Kolme aasta jooksul kaotas töö lausa 11 sealset vanglaametnikku, kes armusid kinnipeetavasse ja osa ka abiellusid. Kõik suhted kujunesid naissoost ametniku ja meessoost kinnipeetava vahel, selgub ühest sisekaitseakadeemia lõputööst.
„Selliste suhete tekkimise arv on tõusuteel,” tõdes lõputöö kirjutanud Merle Aus 2006. aastal. Kuigi Eesti Päevaleht küsis justiitsministeeriumi vanglate osakonnast statistikat, kui palju on selliseid juhtumeid edaspidi ette tulnud, jäi ministeerium sisulise vastuse võlgu, põhjendades seda väitega, et sellist statistikat neil pole: vanglad ei fikseerivat seda alati.
„Sellised rikkumised on igal juhul harvad,” teatas ministeeriumi pressiesindaja. „Meile on teada vaid üks juhtum aastate eest.” Sellisel juhul oli aastatel 2003–2005 Tartu vanglas toimuv erakordselt tavatu „epideemia”.
Merle Aus vestles lõputöö jaoks seitsme naisega, kes olid vanglaametnikuna loonud seksuaalsuhte karistust kandva kurjategijaga. „Ametnikud, kes alustavad lähisuhet kinnipeetava isikuga, teevad seda hetkel, mil nende elus on toimunud mingit liiki psühholoogiline kriis, mille tõttu on ametnik vastuvõtlik psühholoogilistele mõjutustele, vajab rohkem tähelepanu ja toetust,” jõudis Aus järeldusele.
Enamik neist naistest ei olnud varem vanglasüsteemis töötanud ja Tartu vanglas jõudsidki töötada vaid kaheksa-üheksa kuud. „Ma olin alati 100% kindel, et ma mitte kunagi ei armu kinnipeetavasse,” tõdes üks naine, kes vangiga suhte lõi. „Ei kujutanud ette suhteid kinnipeetavaga,” nentis teine. „Arvasin kogu aeg, et nad on ühed õudsed inimesed.”
„See sektor, kus tema oli, oli küllalt raske käitumisega, pidevad rahutused, mässud. Märkasin, et minu vahetuse ajal oli kõik teistmoodi. Ta oskas hoida sektorit tasakaalus, seal oli palju temast sõltuvat – ta võis ässitada mässuks või vastupidi,” meenutas üks endine naisvangivalvur. „Hiljem rääkis ta, et minu vahetuse ajal oli kõik rahulik ainult seetõttu, et seal olin mina ja seda tegi tema.”
Teine nentis: „Ma olin harjunud elama üksi, kunagi ei mõelnud armumisele ja veel selles vanuses. Olin meestes juba ammu pettunud ja ei tea, mis jõud mind nii pani käituma. See oli tõesti armastus esimesest silmapilgust.”
Rääkides tulevikust, kui mees vabaneb, olid naised ebalevad. „Eks elu näitab, kuidas hakkama saame,” tõdes üks. „Pole mõtet enda ümber roosat mulli mõelda, sest kukkumine võib olla valus.”
Uuringu autor jõudis järeldusele, et enamasti suhtusid vangiga suhte loonud endised vanglatöötajad oma ihaldatusse kui ema lapsesse, kelle puhul kardetakse, et ta võib pahandustesse sattuda. Vangiga suhte loonud naisametnike vanus jäi vahemikku 25–49 eluaastat.
Juba 2006. aastaks, kui uuringu autor naisi intervjueeris, oli mitu suhet lõppenud. Kaks neist aga õitsesid väidetavalt õnnelikult.
Montreali ülikooli kriminoloogiaprofessor Philippe Bensimon kirjutas 2016. aastal teadusväljaandes ""Délinquance, justice et autres questions de société"", et vanglatöötajate suhted vangidega on tavalisemad, kui arvatakse, ja kui üksikud erandid kõrvale jätta, lõpevad sellised suhted enamasti väga halvasti. Hübristofiiliale on vastuvõtlikud pea 4% vanglatöötajatest, olgu siis tegu valvurite, psühholoogide, sotsiaaltöötajate, meditsiiniõdede või õpetajatega.
Eesti Päevaleht rääkis praegu vanglas viibiva Jaanus Lusmäega, kes on enda sõnul kinnipidamisasutuses abiellunud kaks korda. Pikka, 9-aastast karistust kannab ta selle eest, et tekitas ühele temaga abiellunud naisele eluohtlikke vigastusi.
Esimese naisega abiellus Lusmägi enda sõnul Murru vanglas umbes 15 aastat tagasi. Naisega suhtlema hakkas Lusmägi ühiste tuttavate kaudu – vangla puusepp kurtis, et temal pole naisega kuskil elada, Lusmäe üks sõber vabaduses otsis aga endale üürilist. Ühel õhtul helises aga Lusmäe kongis telefon. „Tollal olid moblad vanglas tavaline asi. Vaatasin, et võõras number, rääkima hakkas võõras naine. Kurva häälega, et te ei tea mind, aga Vello jättis mu maha,” jutustab Lusmägi.
Ühest helistamisest sai peagi palju kõnesid. „Läks intiimseks see suhe. Mul olid rasked paragrahvid, kuid ütlesin talle, et tule mulle naiseks. Ta oli kohe nõus.” Paar laulatati vanglas kiriklikult. „Abielludes nägin teda esimest korda,” väidab Lusmägi. „Kui nägin, oli nats ehmatus küll. Ta oli umbes 50, mina 32.”
Kui Lusmägi vanglast välja sai, läks see suhe tema sõnul paari kuuga käest ära. „Lahkuminek oli väga inetu.”
Teise abikaasaga abiellus Lusmägi Pärnu arestimajas, see asjaolu käib läbi ka ühest tema kohtuotsusest. Seekord oli naine Lusmägile juba vabadusest tuttav. Lusmäe sõnul kohtuti mõned aastad varem ühel koosviibimisel ja naine tundis tema vastu huvi just tänu vanglataustale.
„Ta oli meelestatud kooseluks kriminaalidega, tal oligi kohe selline suhtumine, ta ise ka kriminaalkorras karistatud,” räägib Lusmägi. Kui Lusmägi järjekordse seadusrikkumise eest pikemalt arestimajas viibis, tõi naine talle sinna pakke, ühel päeval aga pakkus, et abielluks õige. „Kuu aega ootasime, siis tõi ta notari ja abiellusime. Tema oli tollal umbes 60, mina umbes 40.”
Ei läinud siiski palju aega, kuni ka see suhe lõppes katastroofiga. Nagu kohtuotsusest lugeda võib, peksis Lusmägi ühe tüli käigus naist rusikaga pähe, mille tagajärjel tekkis naisel ajus eluohtlik verejooks. Tema elu päästis kiire operatsioon.
„Abiellumine on vanglas väga kuum teema,” nendib Lusmägi. Tutvumiskuulutusi saadetakse internetti ja raadiosse, vangide seas käivad käest kätte naiste telefoninumbrid ja aadressid – kinnipeetavatel on palju vaba aega, mõeldakse välja ilusaid sõnu ja luuletusi. „Teha pole siin ju midagi, kui satuvad kurva hingega naise peale, võib vedada,” räägib Lusmägi. Eesmärk on peamiselt majanduslik kasu. „Naised peavad siin vange ülal.”
Kinnipeetavad on väga hästi teadlikud naisetüübist, kes võib õnge minna. „Kõige truum abikaasa on eluaegne vang,” muigab Lusmägi. „Pealegi ei saa ta juua ja nüüd enam isegi mitte suitsetada.”
Vangiga abiellumise põhjused
• Lootus täita läbikukkumisest, pettumusest või romantilise suhte puudumisest tekkinud tühja kohta• Võimalus olla abielus ja ema, puutumata iga päev abikaasaga kokku• Päästmisfantaasia või kaastunne• Vajadus tunda end vajaliku ja tähtsana
• Samastumine agressiivse isiksusega• Ohu- ja põnevusnälg• Mässumeelsus• Võimalus saada kodanikuks
• Tähelepanu
Allikas: USA abielunõustajad Sheri ja Bob Stritof internetinõustamise portaalis About.com"
"31.03.2016, 17:30",arileht,https://epl.delfi.ee/artikkel/74102731/soidujagamise-susteem-sai-valitsuselt-rohelise-tule,Sõidujagamise süsteem sai valitsuselt rohelise tule,"Eelnõu kasutab sõidujagamise puhul terminit ""kokkuleppevedu"", millele polnud seni veel nõudeid ette nähtud. Kokkuleppeveoks loetakse vaid sellist tasulist sõitjatevedu, mis on vastavas elektroonilises süsteemis (näiteks Taxify, Uber) registreeritud.
See süsteem peab omakorda vastama teatud nõuetele, näiteks peab see säilitama andmeid tehtud sõitude kohta tagades seejuures sõitjate andmete konfidentsiaalsuse, kuvama sõidu tellimisel juhi nime ja sõiduki registreerimismärgi, kõik teenusega kaasnevad tasud jms.
Samuti peab sõidujagamise teenus olema selgelt taksoteenusest eristatav ja kokkuleppevedu teostav sõiduk ei tohi kanda takso tunnusmärke. Kui taksoteenuse puhul reguleerib ühistranspordiseadus eraldi kliendi õiguste kaitset, siis sõidujagamise puhul tuleb vaidluste lahendamisel lähtuda võlaõigusseadusest.
Kuna sõidujagamisteenused mõjutavad traditsioonilist taksoveo sektorit, teevad algatajad ettepaneku paralleelselt ühistranspordiseaduse muudatustega lihtsustada ka taksojuhtidele seatud nõudeid. Valitsuse tänasel arutelul leiti, et kõik ettepanekud vajavad veel riigikogu majanduskomisjoni juhtimisel täiendavat arutelu huvigruppide, ministeeriumite ekspertidega ning maksuameti esindajatega."
"22.10.2020, 15:16",arvamus,https://epl.delfi.ee/artikkel/91439446/paeva-teema-kaja-kallas-koalitsiooni-leppimisest-ekre-on-valitsuses-end-kehtestanud-ja-see-on-kaotus-eestile,PÄEVA TEEMA | Kaja Kallas koalitsiooni leppimisest: EKRE on valitsuses end kehtestanud ja see on kaotus Eestile,"Kui Mart Helme jätkab siseministrina ning Eesti sise- ja välisjulgeolekut ohustavale sõnavõtule ei järgne mitte mingisugust hukkamõistu, siis saab öelda, et EKRE pääses ilma igasuguse tagajärjeta. EKRE on valitsuses end kehtestanud ja see on kaotus Eestile.
Rahvahääletus vähemuste õiguste üle ning valitsuse deklaratsioon diskrimineerimisest hoidumise ja inimeste väärikuse kaitsmise kohta ei lähe kuidagi kokku.
Tänane valitsuse avaldus on äärmiselt küüniline, arvestades mis meid ees ootab. Valitsuskriis võib ju läbi olla, aga väärtuskriis kestab. Reformierakond oli aktiivne ja pakkus välja võimaluse moodustada valitsus, kus ei ole EKRE-t. Kahjuks alluti EKRE väärtustele selle asemel, et selg sirgu lüüa.
""Päeva Teema"" on Eesti Päevalehe arvamustoimetuse rubriik, kus arutletakse ühel toimetuse meelest olulisel või konkreetsel päeval aktuaalsel teemal."
"27.10.2018, 00:05",lp,https://epl.delfi.ee/artikkel/84123050/andra-teede-onne-13-on-ajastu-konserv,Andra Teede: „Õnne 13” on ajastu konserv,"Teisipäeval möödub 25 aastat päevast, mil läks eetrisse esimene osa Eesti elu peegeldavast seriaalist „Õnne 13”. Sarja viimast viit aastat kujundanud noorel, äsja 30-aastaseks saanud luuletajal ja kirjanikul Andra Teedel on multitalendina käed-jalad tööd täis. Nii täis, et alates jaanipäevast kuni sügise esimeste päevadeni polnud ühtki vaba päeva.
Avatud ja rõõmsameelne Teede saab selle kõigega hakkama näiliselt mängleva kergusega. Või kas ikka saab? Vestleme Tallinna kunstihoones asuvas endises Wiiralti kohvikus, mis on vähemalt sama legendaarne kui „Õnne 13”. Tõsi, nüüd on koht pisut tuunitud ja kannab teist nime, aga sisse astuvad enamikus ikka samad (kunsti)inimesed.
Nii on. Esmaspäeval kirjutasin „Õnnet”, teisipäeval tegin viimased kõpitsemised, suhtlesin režissööriga ja mõtlesin uusi liine välja. Samal ajal hakkasin „Teise võimalusega” tegelema ning saatsin luulekogu trükki. Ka lavastuse jaoks oli vaja stseene ümber teha.
Õnneks ei lähe projektid mul peas sassi, sest need on nii erinevad. Olen kirjanik ja minu jaoks pole mingit vahet, kas kirjutan raamatuarvustust, „Õnne” laiendit või sarja. Tehniliselt on need erinevad asjad, sest see, mis töötab teles, ei tööta laval, ja see, mis töötab luules, et tööta teles.
Kui lõpetasin lavakooli dramaturgi erialal, tehti mulle küll mõned pakkumised, kuid ma ei tahtnud töötada täiskohaga dramaturgina. Nii juhtuski, et pärast kooli ma ei teadnud, mida edasi teen. Suvitasin Põhja-Rootsis, kui minuga võttis Facebooki vahendusel ühendust Ain Prosa, kellele oli mind soovitanud toonane „Õnne” stsenarist Urmas Lennuk.
Lugesin läbi eelnenud hooaja kuus viimast episoodi, viisin ennast kurssi, kus lugu n-ö murdus. Ma ei olnud päris iga nädal „Õnnet” vaadanud ja esimese osa kirjutamine oli väga raske. Maht tundus meeletu, kokku oma 28 000 tähemärki. Hakkasin siis oma tudengikommuunis, kus toona elasin, toksima oma kolme korterikaaslase kõrval, osa neist türklased... Arvasin, et kästakse ära muuta, aga Ain Prosa oli hoopis väga rahul, ka prooviosa läks eetrisse. Ühtlasi on Prosa väga nõudlik, ta ei lase „poolkõva möla” sisse, vaid tahab, et kõik oleks ühtlase kvaliteediga.
Paljudel n-ö päriskirjanikel – raamatukirjanikel, kes üritavad teles või teatris esimesi samme teha – on lavastajate ja režissööridega konflikte, kuna nad ei kannata oma teksti kärpimist. Esialgu oli ka mul peaaegu nutt kurgus, aga kui õpid tiimitööna kirjutamist, siis see ongi hoopis teine asi kui üksinda raamatu kirjutamine. Režissöörid ja lavastajad on aastate jooksul sadade lehekülgede kaupa mu teksti minema visanud ja see on okei. Vahel mõnd osa vaadates mõtlen ka ise, et liiga pikalt läks sisse. Ekraan on palju nõudlikum kui raamat.
Tegevusliinid – mis juhtuda võiks ja mis oleks päevakajaline – otsustame koos. „Õnne 13” on ainus sari, kus sees on ka uudised, otsesed tsitaadid Eesti meediaruumist. Umbes paar kuud läheb tavaliselt aega, enne kui tekst ekraanile jõuab, praegu kirjutan 8. detsembri osa.
Just hiljuti rääkisime plaanist vene näitleja sisse tuua. Arvan, et see võib juhtuda juba kevadel. Seejuures on selle küsimusega nii ja naa. Morna asub Viljandimaal ja on tõenäoline, et need inimesed ei tunnegi ühtegi venelast. Üsna tihti küsitakse ka, et miks ei ole „Õnnes” mustanahalist või homosid, kuid tuua erinevaid rasse sisse lihtsalt sellepärast, et näidata, et meil on Eestis selliseid elanikke, oleks vale. Seda peaks tegema eelkõige loo pärast.
„Õnne” on ajastu konserv. Praegu vaatame vanadest osadest, mis tegelastel seljas on ja mis juttu nad räägivad. Unistavad mobiiltelefonidest ja Evelin rõõmustab hirmsasti, et tal on lõpuks faksiaparaat. Või kui Mare saab teisel hooajal esimese karusnahkse kasuka ning kõnnib Margnaga pargis ja too lubab ta viia erakordsele reisile – bussiga Pariisi!
Võimalus aastaid hiljem näha, millest me tol ajal mõtlesime, on oluline. Teised Eesti sarjad ei tegele ajalehepealkirjadega, seal ei ole päevapoliitikat. Eile just kirjutasin piima hinnast ja sellest, mida see talunikule teeb – kui raske on maal väikefarmi pidada ja ellu jääda. Olulisi teemasid tuleb talletada.
Mul on palju endavanuseid tuttavaid, kes „Õnnet” vaatavad. Ka oma praeguse elukaaslasega tutvudes hakkasime algul „Õnnest” rääkima ja hiljem avastasime, et meil on veel ühiseid huvisid. (Naerab.)
Vanusegruppides polegi vast vahet, aga kindlasti vaadatakse „Õnnet” rohkem maal kui linnas. Noortel Tallinna kosmopoliitidel pole ilmselt teleritki. Seejuures saab just Eesti kanaleid vaadates palju rohkem teada ühiskonnast, kus elad. Kui vaatad ainult Netflixi ja elad ingliskeelses kultuuriruumis (paljud minuvanused seda teevad ning neil on ka ingliskeelsed peikad ja pool suhtlust ingliskeelne), siis sa ei teagi, millest inimesed, kes sinust poes või tänaval mööduvad, mõtlevad ja millega heitlevad. Mida mõtleb näiteks vaikiv väsinud näoga naine bussis? Äkki tal pole lastele midagi süüa anda? Eesti tele on oluline, see hoiab meid ühises „supikausis”.
Maret ja Allanit on mul lihtne kirjutada – Mare on mu hingesugulane ja Allani puhul saan aru, kes ta on: mees, kes tahab parimat, aga kõik läheb viltu. Tüüpiline eesti mees, kellelt nõutakse palju. Alma on keerukam isiksus, keda ma väga hindan, aga tema osa kirjutades mõtlen kauem kui teiste puhul.
Kõige raskem on kirjutada neid kohti, kus ma ei saa teemast aru, näiteks peenem korruptsiooniteemaline juriidiline jutt juristiga. Õnneks on mul keskkriminaalpolitseis tuttavaid, kellelt saan nõu küsida, kui tekib kahtlus, kui pikaks ajaks lähevad kinni korruptsiooniga vahele jäänud poliitikud või kuidas nad teada saavad, et neid on pealt kuulatud.
Elan nüüd Tallinna ühes aedlinnas, see ongi nagu väike eraldi linnake. Kõik tunnevad üksteist, paljud on seal elanud viis põlve. Meil on oma poeke, kus müüjaga alati vestleme, tänaval liikudes peame pidevalt kinni, sest tahetakse juttu rääkida. Väga mõnus on.
Elulugusid on „Õnnes” palju ja on ka kattuvusi päriseluga. Vahel elan tegelaste kaudu oma hirme välja. Mulle meeldib näiteks väga tegelane Taivo Palm, keda kehastab Meelis Rämmeld. Olen viie aastaga ainult kolm tegelast sisse toonud, Taivo on neist kindlasti õnnestunuim – endine alkohoolik, kes ennast piiritult vihkab. Kui mul endal on vahel paha tuju, siis saan Taivo suhu panna sõnad, mida öelda tahaksin. (Naerab.)
Kui vahepeal tekkis Allanil armukese moodi inimene, siis kirjutas mulle üks härrasmees Ida-Virumaalt ja ütles, et tunneb Allan Petersoni juba 25 aastat ja Allan ei teeks kunagi midagi sellist. Vahel on tore tuua tegelastes esile ettearvamatuid külgi.
Valusaid teemasid on meil ka omajagu, praegu näiteks Laine ja Kristjani koduteema – nad jäid ilma majast, kus olid alati elanud. Tegelikult oli probleem selles, et jäime ilma võttepaigast, aga sellised liis-haavellikud vanainimeste petmised pole haruldased. Meie tänavalgi sahkerdati kunagi ühe proua ja härra ilusa aiaga majaga, mis oli mitu põlve nende suguvõsale kuulunud. Aasta jooksul müüdi mitu korda edasi. Nüüd elavad nad korteris ja käivad siiani oma vana Moskvitšiga maja kaugelt vaatamas.
„Õnnes” kipub olema nii, et kui asjad lähevad teravaks, siis astutakse tagasi. Tahan näidata, et elus ei minda tagasi ilusasse aega. Seejuures ei tee ma seda otseselt õpetuslikul eesmärgil. Kui kunagi alustasin, siis vaatasin auditooriumi suurust ja mulle tundus, et pean neile midagi ütlema. Üritasin siis öelda, et ärge kasutage kilekotte, adopteerige kasse varjupaigast jne. Siis aga sain aru, et see mõjus liiga moraliseerivalt. Pigem tasub näidata erinevaid olukordi ja juhtumisi.
Intervjueerisime suvel inimesi, kes on lapsendanud või pakuvad hooldusperet. Intervjuude käigus sai palju nutetud, nutsid intervjueeritavad ja nutsin mina. Hiljem näidendit lugenud inimesed on öelnud, et ka neil tulid pisarad kiiresti silma. Aga see pole kurbus, pigem ilu ja valu. Muide, niipea kui intervjuusid alustasin, läksin varjupaika ja võtsin sealt endale kõige nadima, ühe silmaga koera. Lavastus tekitab tunde, et sa peaksid olema parem inimene. Näed inimesi, kes on andnud terve elu ära, et olla paremad ja teha head.
Elame siiani ühiskonnas, kus kõik kõrvalekalded normist vaikitakse maha. Nagu Nõukogude ajal polnud ühtegi mõrtsukat ega puudega inimest, kõik olid piparkoogivormi järgi tehtud. Alles nüüd hakkame vaikselt harjuma, et kõik inimesed ei ole ühesugused. On erinevaid perekondi, uskumusi ja rasse.
Järgmiseks plaanin teha lavastuse eestlastest Soomes. Lavale peaks see jõudma paari aasta pärast Soome teatris soomekeelsena. Tahaksin teha dokumentaal- lavastused ka samasoolistest paaridest ja puuetega inimestest.
Mulle meeldib, kui nädal on tegevust täis. Sel aastal on seda kõike küll tõesti pisut palju, jaanipäevast kuni septembri lõpuni polnud mul ühtegi vaba päeva. Teised olid rannas, mina istusin üksi kontoris ja trükkisin. Kuid see on vabakutselise puhul tavaline ning on ju ka perioode, kus saab nautida rahu ja vaikust. Minul on vaba kuu aprill, see on aeg, kui „Õnne” kirjutamine on lõppenud ja algab rahulik aeg. Mul on tegelikult ikka väga vedanud. 
Veerandsada aastat sarja „Õnne 13”
stsenarist oli Astrid Reinla, kes kirjutas aastate 1994–1995 osad. Seejärel oli stsenarist Kati Murutar. Alates 1996. aastast kirjutas käsikirja Teet Kallas, 2011. aasta 
esimesel poolel ja 2013. aastast 2014. aasta sügiseni kirjutas käsikirja Urmas Lennuk. Alates 2014. aasta sügisest on sarja stsenarist Andra Teede.
Komissarov, Raivo E. Tamm, Anne Veesaar, Marika Korolev, Ülle Lichtfeldt, Väino Aren, Allan Noormets jt.
Naised rööprähklemas"
"16.03.2016, 14:10",valismaa,https://epl.delfi.ee/artikkel/73965965/brusseli-korterist-leiti-kalasnikovi-automaat-ja-islamiriigi-lipp,Brüsseli korterist leiti Kalašnikovi automaat ja Islamiriigi lipp,"Relvastatud mehed avasid teisipäeva pärastlõunal kella 14.30 ajal Vorstis Driesstraatil tule korterit läbi otsima tulnud politseinike pihta. Lühikese ja ägeda tulevahetuse käigus sai kergelt haavata kolm politseinikku ühisest uurimisgrupist, mis koosnes neljast Belgia ja kahest Prantsuse politseinikust. Terrorismis kahtlustatavad kasutasid tavaliselt märulipolitseinike relvastuses olevaid mittesurmavaid relvi ja Kalašnikovi automaate, vahendab Het Laatste Nieuws.
Sellele järgnenud tundidel tulistati korterist veel mitmel korral. Ühe kahtlusaluse samas hoones tegi kahjutuks politsei snaiper, teatas prokuratuuri esindaja. Kaks ülejäänud kahtlusalust põgenesid ja neid otsitakse aktiivselt.
Vorsti korterist leiti Kalašnikovi automaat, raamat salafismist (sunniitliku islami fundamentaalne suund) ja terroriorganisatsiooni Islamiriik lipp. Lõhkeaineid ei leitud.
Tapetud kahtlusaluse isik tuvastati. Tegemist on 25-aastase alžeerlase Mohammed Belkaïdiga, kes elas Belgias ebaseaduslikult. Õiguskaitseorganitele on ta teada 2014. aastal toime pandud pisivarguse tõttu.
Teisipäeva õhtu jooksul võeti Halles ja Vorstis kinni kaks isikut, kes võivad olla tulistamisega seotud, kuid see pole kindel. Üks mees toodi õhtul haavatuna Halle haiglasse ja teda opereeriti seal kohe. Isik, kes haavatu haiglasse tõi, põgenes, kui kohalik Zennevallei politsei kohale saabus.
Hiljem õhtul vahistati läbiotsimise käigus Vorsti Neerstalsesteenwegil veel üks isik, kes ülekuulamiseks kaasa viidi. Pole veel selge, kas tal on teisipäevaste sündmustega midagi pistmist. Kolmapäeva jooksul otsustatakse, kas need isikud jäetakse vahi alla.
Föderaalprokuratuuri pressikonverentsil Brüsselis kehtisid karmid turvameetmed. Kümned ajakirjanikud, fotograafid ja kaameramehed lasti sisse ükshaaval pärast dokumentide kontrolli ja läbiotsimist. Igaüks pidi ennast kirja panema.
Intensiivse turvakontrolli tõttu algas pressikonverents tund aega väljakuulutatust hiljem."
"11.01.2017, 00:05",kultuur,https://epl.delfi.ee/artikkel/76863850/bodom-suureparaselt-toimiv-mitmekihiline-triller,"„Bodom”, suurepäraselt toimiv mitmekihiline triller",
"17.05.2020, 14:23",arvamus,https://epl.delfi.ee/artikkel/89885653/toomas-alatalu-miks-riigikogu-kiirustab-arutult-ulioluliste-arengukavadega,Toomas Alatalu: miks riigikogu kiirustab arutult ülioluliste arengukavadega?,"Mina kuulun oma eriala tõttu nende hulka, kel tuleb pidevalt ka ettepoole vaadata ja seetõttu oli üllatus täielik, kui silmasin, et riigikogu väliskomisjon arutas alles paar päeva tagasi „Välispoliitika arengukava 2030“ ja kiitis selle heaks. Ülehomme arutab seda juba Riigikogu täiskogu, mis vastavalt Eesti ladvikus kehtestatud reeglitele tähendab ka selle dokumendi heakskiitu. Hääletamiseta, mis juba iseenesest on märgiline sõnum – keegi ei vastuta jmt. Võrdluseks – Leedus koostatakse välispoliitika arutelu korral ettekantu ja sõnavõttudes lisatu põhjal olulisimast resümee, mille aruteluks ja kinnitamiseks kogunetakse paari nädala pärast uuesti ja kinnitatakse hääletades heaks.
Peamine on mõistagi selles, et hetkel vintskleb kogu maailm pandeemias, mis lõi lõplikult sassi mõni aeg tagasi ikkagi kuidagimoodi funktsioneerinud harjumuspärase rahvusvahelise suhtlemise. Viimased aastad olid seda piisavalt räsinud, ent nüüd tekkis kolme kuuga sootuks uus seis, kui inimeste globaalne liikumine ja suhtlemine taandus pea olematuks ja enamus arenenud maailma kodanikest pöördusid ootamatult koju tagasi.
Täna on Eesti üks esimesi, kes teatab, et on pandeemiaga hakkama saanud ja alustab sellest väljumist.. Kuna aga „Välispoliitika arengukava 2020“ koostamine algas veel enne pandeemiat ja ei saa veel kuidagi kajastada sel ajal toimunud muutusi, siis - on’s teda säärasena üldse mõtet praegu vastu võtta?! Just nii vastasin ka üleeile piiri tagant tulnud küsimusele, mida ma eksperdina arvan sellest välispoliitika arengukavast.
Paraku pole vaid väliskomisjonis kõvad mehed, sest riigikogu justiitskomisjoni töökavas on sel nädalal sama põhjalikud teemad – „Õiguspoliitika põhialused aastani 2030“ ja „Kriminaalpoliitika põhialused aastani 2030“. Endise riigikogulasena mõistagi adun teemade päevakorda tulemist – tänane Riigikogu asus tööle aasta tagasi ja on olnud piisavalt aega, et saada tervikpilt ning kavandada ja hinnata vajalikke muutusi, ent – daamid ja härrad, - me ei ela üksi maailmas.
Meie seadusi mõjutavad ka teistes riikides toimuv, mõjutas ka äsjane kriis, millest pole ju veel jõutud ei kokkuvõtteid ega ka järeldusi teha. Ei meil ega mujal. Ehk siis – millest säärane ootamatu ja etteteadvalt sisutu/mõttetu tormamine. Olemaks esimese viie hulgas maailmas? Ehk võtaks aru pähe ja lükkaks arutelud sügisesse?"
"09.02.2019, 00:05",sport,https://epl.delfi.ee/artikkel/85268601/lpaevik-kirdil-on-kumme-korda-vahem-voimalusi-eok-palgale-saada-kui-laskesuusatajatel,LPäevik: Kirdil on kümme korda vähem võimalusi EOK palgale saada kui laskesuusatajatel,"Alal ja alal on vahe. Ühel peetakse tiitlivõistlusi igal aastal kaks, teisel nelja aasta jooksul kolm. Et milles mure? Selles, et Eesti sportlased saavad EOK palgale ja toetusrahale üksnes siis, kui nad on tiitlivõistlustel edukad.
Freestyle-suusatamises toimub olümpiatsükli jooksul kaks MM-i ja üks olümpia. Kelly Sildarul on isegi hästi, sest ta võistleb kolmel alal ehk tal on üheksa võimalust EOK palk välja teenida. Magnus Kirdil on nelja aasta peale ainult viis võimalust – kaks MM-i ja EM-i ning olümpia.
Ent laskesuusatamine... Kolm MM-i, neli EM-i ja olümpia takkapihta. Pealegi kuus ala (distants, sprint, jälitussõit, ühisstart, segateade ja teade). Kui see kõik kokku arvestada, saab iga laskesuusataja tsükli jooksul suisa 48 võimalust Kirdi viie vastu. Tundub ebaõiglane.
Miks jäeti freestyle-suusatamise MM-il Park Citys naiste pargisõiduvõistlus ära? Sest talv on talv. Probleeme on olnud kõigil aladel ja aastaid.
Näiteks 2001. aastal läks murdmaa-MM-il Lahtis ühtäkki liiga külmaks ning naiste 30 km distantsil jäid medalid jagamata.
Laskesuusatamist härib ilm tihti, kuid sel alal on võistlused nihutatud teise paika ja hilisemaks. 1990. aastal toimusid Minskis ainult pikkade distantside sõidud, ülejäänud aladel mängiti medalid välja Oslos ja Kontiolahtis. Aastal 1999 oli Kontiolahti MM-il sedavõrd külm, et osa starte toimus Oslos. Aasta hiljem tehti tagasivahetus: teatesõidud jäid Oslos udu tõttu pidamata ja need tõsteti kaks nädalat hilisemaks Lahtisse.
Siit küsimus: miks ei võinuks pargisõidu MM-i lisada mõne järgneva MK-etapi programmi nagu laskesuusatamises?"
"20.02.2017, 00:05",sport,https://epl.delfi.ee/artikkel/77282014/otepaa-mk-killud-kalev-kruus-nurjas-raio-piiroja-voistluse,Otepää MK killud: Kalev Kruus nurjas Raio Piiroja võistluse,"Pühapäeva hommikul peetud harrastajate 5 km distantsi võidu noppis sõudja Allar Raja, kuid tõeline draama toimus tagapool. Viimati 20 aastat tagasi suusad alla pannud spordikommentaator Kalev Kruus pani ühel suuremal laskumisel külje maha, jäädes risti-põiki ette eksjalgpallur Raio Piirojale. „Pidin rammima kaameramehe alust, kuna Kalev Kruus oli poole laskumise peal külili ees. Lendasin raja kõrvale mändide vahele. Kaheksa mändi võtsin kaasa,” sajatas Piiroja.
Nädalavahetuse lühima intervjuu andis 15 km sõidus 69. koha saanud Raido Ränkel, kes ajakirjanikest mööda tuisates jõudis poolel sammul hõigata: „Ütlen teile vaid ühe sõna – kumm on tühi!”
Päikeseline ilm ja maailma staarid tõid laupäeval Tehvandi staadioni tribüüni paksult rahvast täis, nii et kõik korraldajate varutud 2500 pasunat said otsa. „Kadunud Toomas Uba õpetas eestlastele selgeks suusaarmastuse ja sellest on saanud traditsioon,” ütles peakorraldaja Jaak Mae. „Lootsin, et rahvas tuleb kohale, samas kartsin, et ei tule.”
MK-sarjas on kombeks, et parasjagu liidrikohta hoidev suusataja istutatakse kuninglikule troonile, alt soojendamas lambanahkne tekk, peal villane pleed. Paari minuti jagu sai tähelepanu keskpunktis olla ka 15 km sõidule teisena startinud Karel Tammjärv. Seda senikaua, kuni finišisse saabus 6. stardinumbriga kasahh Vitali Puhkalo. Vähemalt sai maitse suhu!
15 km klassikasõidu võitnud norralane Martin Johnsrud Sundby kirjutas pool võidust libedate suuskade arvele. „Olin väga heas vormis ja sõitsin fantastiliste suuskadega. Ütlesin juba määrdemehele, et teen temaga auhinnaraha pooleks,” ütles võidumees, kes kasseeris Otepää etapiga veidi üle 14 000 euro.
Üks Eesti viimaste aastate paremaid naissuusatajaid Triin Ojaste avaldas pärast vabatehnikasprinti, et poleks ilmselt tohtinud Otepääl starti tullagi. „Teist aastat järjest olen endale halva tõve külge haakinud. Tegelikult võib-olla ei tohikski suusarajal olla, aga tänasele suusapeole ei saanud lihtsalt vastu panna. Eestist ma sellele tõvele abi ei leia, pean otsima välismaalt,” ütles eelsõidus 57. koha saanud Ojaste."
"25.03.2020, 17:00",arvamus,https://epl.delfi.ee/artikkel/89352805/katrin-bats-mulle-vaga-meeldib-minu-viiruse-riskigruppi-kuuluv-isa,Katrin Bats: mulle väga meeldib minu viiruse riskigruppi kuuluv isa!,"Minu isa on erakordselt tegus - ta veab siiani oma ettevõtmist, reisib rohkem kui mina, kirjutab kohalikule ajalehele arvamuslugusid ja kõnnib igal hommikul vaatamata ilmale vähemalt kümme tuhat sammu. Ta on hea tervise juures, aga ma pean tunnistama, et mul on tema pärast esimest korda elus väga suur hirm. Seda küll mitte sellepärast, et ta ise ei suudaks oma seni aktiivsele elustiilile pidurit tõmmata, vaid sellepärast, et teised tema ümber ei võta piiranguid tõsiselt.
Minu isa elab Eesti väikelinnas, kuhu e-kaubandus ei ole jõudnud. See tähendab, et ta peab ise toidupoes käima, sest mina elan temast saja kuuekümne kilomeetri kaugusel. Tal ei ole muid valikuid oma igapäevase toidu hankimiseks kui see, et ta külastab kohalikku kauplust.
Mida sa teed?!
Siin tuledki mängu sina, kes sa ei pea ühiskondlikku kokkulepet jätta hommikune aeg riskigrupile ostlemiseks, ega isegi riiklikke piiranguid kogunemistele millekski. Sul on oma ükskõiksusele päris mitu õigustavat väidet, mis pärinevad sama suhtumist jagavatelt kaaslastelt. Sa räägid, et ehk ongi parem, kui me kõik selle läbi põeme ja sealjuures viitad ehk isegi looduslikule valikule.
Sellise hoiakuga ringi liikudes võib juhtuda, et sa endale aru andmata kannad viiruse ühelt teisele, kes omakorda viib selle samamoodi piiranguid eirates sellesse väikelinna toidupoodi, kus minu isa käib omale igapäevast toitu ostmas. Vaatamata selle väikese poe püüdlustele viirusest vaba olla, ei pruugi see nii hästi õnnestuda, kui seal liigub ringi inimesi, kes korraldustele ja hügieenile vilistavad.
Suudad sa tunda kaotusvalu?
Siinkohal tahaksin sinult küsida, kas ehk sinul on ka isa, ema, vanaema või ehk hiljuti rasket haigust läbi põdenud sõber, kellest sa väga puudust tunneks, kui neid enam poleks? Võib-olla ma olengi sentimentaalne, sest olen kaotusvalu oma elus juba päris mitmel korral tunda saanud. Siiani tundub sürreaalne, et ma olen need üle elanud ja ikka veel suudan edasi toimetada.
Mulle tõesti väga meeldib minu isa ja ma tahan, et ta saaks suvel oma kaheksakümnendat sünnipäeva tähistada, et me saaks veeta veel aastaid lõputult pikki õhtuid maailmast rääkides. Tal on selleks energiat ja tahtmist. Kui ta vaid püsiks terve ja ei peaks mõne ignorantse suhtumisega kaasmaalase pärast oma tervist ohtu seadma. Kui see ei ole minu isa, kelle pärast sa võiks südant valutada, siis äkki mõtled sellele, kui palju meeldib sulle sinu enda isa."
"16.10.2015, 09:55",arileht,https://epl.delfi.ee/artikkel/72719207/evr-cargo-saab-uued-noukogu-liikmed,EVR Cargo saab uued nõukogu liikmed,"Andri Avila, Viljar Arakas ja Tarmo Hellat kutsutakse nõukogust tagasi ning uuteks EVR Cargo nõukogu liikmeteks saavad riigikogu liige Toomas Tõniste (IRL), majandusministeeriumi asekantsler Ahti Kuningas (kes on ühtlasi ka Estonian Airi nõukogu esimees) ja sotsiaaldemokraat Randel Länts, kes kuulus enne Tallinna Sadama nõukokku.
Seoses Andri Avila Eesti Energiasse tööle asumisega saab nõukogu liikmeks MKMist transpordi valdkonna asekantsler Ahti Kuningas.
Viljar Arakas, kes on soovitanud nõukogusid perioodiliselt uuendada, asemele esitas rahandusminister Toomas Tõniste. Toomas Tõniste on ettevõtja, hulgikaubandusettevõtte LTT aktsionär ning olnud Riigikogu majanduskomisjoni aseesimehena kursis transpordi ja taristu arengutega.
Kolmanda nõukogu liikme esitasid sotsiaaldemokraadid, Tarmo Hellati asemele tuleb Randel Länts. Randel Läntsil on pikaajaline kogemus erinevate riigile kuuluvate ettevõtete nõukogudes osalemisest ning eurosaadik Ivari Padari nõunikuna, Euroopa Parlamendi töötasandilt.
Peep Aru on riigikogu liige, julgeolekuasutuste järelvalvekomisjoni juht ning endine Viljandi linnapea."
"20.01.2020, 00:00",sport,https://epl.delfi.ee/artikkel/88658517/soolapuhujad-sildaru-seim-ja-novosjolov-ei-saa-enam-preemiat-ega-kristjanit,"„Soolapuhujad” Sildaru, Seim ja Novosjolov ei saa enam preemiat ega Kristjanit","Magnus Kirdi avatud Pandora laegas – ta registreeris enda juhendajaiks mänedžer Marek Visteri ja füsioterapeut Indrek Tustiti, kes võitsid tänavu ka aasta treeneri aunimetuse – sundis Eesti olümpiakomiteed meetmeid tarvitusele võtma. Edaspidi ei saa treeneri kehtiva kutsetunnistuseta persoonid Kristjanile kandideerida. Samuti ei maksa EOK neile sportlase tiitlimedali eest preemiat. Summad, millest paberita juhendajad ilma jäävad, on korralikud: õpilase olümpiavõidu puhul 50 000, MM-kulla eest 20 000 eurot.
Kusjuures tähtis on just paber. Seetõttu kuuluvad „soolapuhujate” sekka ka Tartu ülikoolist tõstetreeneri diplomi saanud Alar Seim, kes aitas poja Mardi MM-hõbedale, ja Katrina Lehise juhendaja, kahekordne vehklemise maailmameister Nikolai Novosjolov, sest nende kutsetunnistused on ammu aegunud.
Rennisõidu maailmameistri Kelly Sildaru treenerist isa Tõnise nime ei maksa EOK-s suhugi võtta, sest temal pole ei haridust, paberit ega ka isiklikke saavutusi. Järelikult ta ei tunne asja ega tea vigursuusatamisest midagi. Kelly poiss Mihkel Ustav, kes võtab papa Sildarult töö üle, on samuti paberita.
„Treeneriametit tuleb väärtustada. Seetõttu jäävad need, kel pole kutsetunnistust, preemiast ja Kristjanist ilma,” kinnitas EOK peasekretär Siim Sukles. „Meie meelest on see õige, sest kõik sportlaste juhendajad peaksid koolitustel käima ja paberid korda ajama. Parimate valimiseni on aasta aega, koolitussüsteemid töötavad. Milles küsimus?”
EOK ei anna kutsetunnistuseta juhendajatele lõplikku hoopi, sest treeneritoetust neile veel makstakse. Esialgu.
Ent kuidas on välismaalastega, keda on Eesti tippsportlasi juhendamas hulgi: Igor Bugai (Heiki Nabi), Nigel Sears (Anett Kontaveit), Angelo Mazzoni (Nikolai Novosjolov), Matthew Rickard (Ingrid Puusta), Petros Kyprianou (Johannes Erm)...
„Euroopas kehtib samuti treenerite atesteerimise süsteem, seega pole probleemi. Ülejäänud välismaalaste eest – kas neil on paberid korras – vastutavad alaliidud, usaldame neid,” selgitas Sukles.
Peab nõustuma, et sportlase abilised (mänedžer, füsioterapeut, masseerija, psühholoog) pole treenerid. Ent öelda, et tütre MM-kullani viinud Tõnis Sildaru on ebapädev, tähendab õrnal jääl tammumist.
Selleks et Sildaru saaks madalaima, 3. kategooria ehk abitreeneri kutsetaseme, millelt tuleb startida, peab ta läbima tasemekoolituse spordi üldainetes (30 tundi), erialal (30 tundi) ja esmaabi baaskoolituse (16 tundi) ning sooritama eksamid.
Üldainetega pole probleemi, ent kes Eestis suudaks Sildarule anda erialast õpetust, kui siinmail on ainult üks paberiga vigursuusatamise treener ja temagi madalaima kategooriaga?
Sildarugi ei osanud öelda, kes peaks teda erialaselt harima. „Loenguid võib mulle ikka lugeda, tekiks arutelu, mis on edasiviiv jõud,” tõdes ta. „Eks mul ole treenerikutse omandamine olnud mõttes ammu – enesetäiendamisest on ikka abi ja iga läbiloetud lehekülg tuleb kasuks. Ent äärmiselt raske on laagrite vahel, kui tuled paariks nädalaks koju, leida aega kursuseid läbida. Üks on kindel: laagreid ega treeninguid ma paberite hankimiseks ei ohverda. Ma ei sõdi treeneriameti omandamise vastu, kuid esmatähtis on töö sportlasega.”
Eriti absurdne on tõik, et Sildaru kuulub EOK freestyle-suusatreenerite kutsekomisjoni, kelle ülesanne on arendada kutsealaseid teadmisi ja oskusi ning hinnata pädevust. Järelikult ta peaks siis ennast ise õpetama ja endalt eksameid vastu võtma.
Tõstetreeneri kõrgharidusega Alar Seim ei ole paraku treener, sest ta pole oma kutsetunnistust 2013. aastast uuendanud. Selleks et neljas kategooria taastataks, peab kuulama 116 tundi loenguid ja eksamilt läbi saama.
„Mõtlen, kas taastan treenerikutse,” sõnas Seim. „Otseselt see mulle midagi ju ei anna. Ega sportlasel ei aita medaleid võita treeneripaber, vaid juhendaja teadmised ja oskused.”
Loodetavasti ei võeta Seimilt tagantjärele ära 2015. aastal parimale treenerile määratud Kristjanit.
Tähtis pole medal, vaid paber
Eesti süsteem on äärmiselt jäik ja selle esmane põhimõte kõlab: treener pole see, kes sportlast treenib, vaid see, kellel on vastav paber. Need, kel on kehtiv kutsetunnistus, on treenerid ka siis, kui nad pole ainsatki sportlast parimate hulka aidanud. Ent maailmameistrite ja medalivõitjate juhendajad – olgu neil kasvõi erialane kõrgharidus – ei vääri vajalike dokumentide puudumise korral treeneri nimetust.
Jäik on seegi, et treenerid peavad kõrgema kategooriani jõudmiseks ronima mööda treppi, jätmata vahele ainsatki astet, kusjuures 7. ja 8. tase nõuab erialast kõrgharidust, aga mitte seda, et õpilased oleksid edukad.
Terve mõistus ütleks, et tütre Kelly maailmameistriks aidanud Tõnis Sildarule võiks ju pärast spordi üldainete kursuse läbimist omistada vähemalt 6. kategooria ehk vanemtreeneri taseme, sest ta ju jagab midagi vigursuusatamisest, aga ei. Esmalt saab ta abitreeneriks, aasta pärast nooremtreeneriks, kahe aasta pärast treeneriks ja siis seitsme aasta pärast vanemtreeneriks – juhul kui kõik kursused on läbitud ja eksamid tehtud. Meistertreeneriks (7. kategooria) saaks üksnes siis, kui on omandatud erialane kõrgharidus magistri tasemel."
"06.02.2018, 00:05",sport,https://epl.delfi.ee/artikkel/81015127/aegade-parim-super-bowl-ja-miljard-reklaamiraha,Aegade parim Super Bowl ja miljard reklaamiraha,"Asjatundjad on ühel arvamusel: Ameerika jalgpalli liiga NFL-i 52. finaalkohtumine ehk Super Bowl LII oli parem kui Justin Timberlake’i vaheajašõu ja reklaamid kokku. Rekordiliselt palju läbitud jarde (1151) kahe meeskonna – Philadelphia Eagles ja New England Patriots – peale kokku, fantastiliselt tasavägine mäng ja ootamatu lõpplahendus."
"09.07.2018, 19:18",kultuur,https://epl.delfi.ee/artikkel/82989345/fotod-apollo-raamatupoes-esitleti-ingmar-bergmani-perekonnatriloogiat-ning-avati-naitus,"FOTOD | Apollo raamatupoes esitleti Ingmar Bergmani ""Perekonnatriloogiat"" ning avati näitus","Laupäeval, 14. juulil möödub sada aastat tuntud Rootsi filmi- ja teatrilavastaja ning kirjaniku Ingmar Bergmani sünnist. Avatav näitus on pühendatud tema elule ja tegevusele.
23. juulil möödub aastat Bergmani teoseid eesti keelde vahendanud tõlkija Ülev Aaloe surmast. Tema soov oli, et Bergmani perekonnatriloogia ilmuks ühiste kaante vahel. Nii saigi raamatuks Bergmani perekonnasaaga – romaanid „Hea tahe“, „Pühapäevalapsed“ ja „Erakõnelused“ – lood tema isa ja ema keerulisest armastusest ning Ingmari suhetest oma isaga.
Näituse ja esitluse avas kirjastuse Eesti Raamat tegevjuht Tiit Treimuth, Rootsi saatkonna esindaja Liina Kümnik rääkis näitusest ning Anu Saluäär jutustas Bergmanist ja raamatu tõlkijast Ülev Aaloest."
"21.08.2017, 00:05",uudised,https://epl.delfi.ee/artikkel/79238888/kuus-kuud-austraalias-seljakotirandurite-keskel,Kuus kuud Austraalias seljakotirändurite keskel,"Wombat asub Lääne-Austraalia lõunaosas ühes Perthi paremas rajoonis East Perthis. Ta sobib sealsete uhkete hoonete vahele nagu asotsiaalne kodutu kuningapaleesse. Majaks on seda uberikku palju nimetada, pigem on see neli telliskivist seina, mille vaheseinad jaotavad ruumid räpasteks tubadeks, kuhu peaks mahtuma kuni kümme inimest. See on odav koht, kümnekohalises toas maksab öö 15 Austraalia dollarit. Kõrgajal mahutab see uberik üle 90 inimese. Naabritele Wombat ei meeldi, sest see produtseerib õhtuti – eriti reedeti ja laupäeviti – sellist lärmi, et naabrite vihased kõned on pigem reegel kui erand.
Sattusin hostelisse üksi rännuteel olles ja jäin kuueks kuuks, sest sain seal tööd. Soolorändamise varjukülg – just seda ma tegin – on kummitav üksildus. Mitte kogu aeg, aga vahel on ses kauges maailmanurgas hetki, kus su ainus valik on tugevaks jääda ja üksildusele vastu hakata.
Siin tulebki mängu hostel. Sa ei ole seal iial üksi. Ja kui seal töötad, oled keset rahvaste rändamist ja kuuled sadu lugusid.
Wombatis tervitas mind eestlanna. Selgus, et rahvused saabuvad hostelisse lainetena ja sel ajal oli laineharjal Eesti. Seetõttu kuulsin Wombati keldris õhtuti joobnud hääli Eesti isamaalisi laule laulmas. Kui olin seal kuu elanud, pakuti mulle tööd. Töö oli seitse päeva nädalas, kaheksa tundi päevas. See ei olnud enamasti raske, aga oli päevi, kui soovisin, et oleksin buda munk päikeselise Tai kuningriigi üksildases kloostris.
Tõenäoliselt oleksid hosteli tingimused mind kohe minema peletanud, aga ma jäin inimeste pärast. Hostelis oli kõige võluvam segu maailma rändajatest. Oli pojaga padurikas hiinlane, kes oli poja palvel temaga seljakotirändurielu proovima tulnud.
„Ma ei saa sellest aru,” kurtis ta ja kopsis krediitkaardiga vastu vastuvõtulauda. „Sa saad YouTube’ist kõike näha. Miks ebamugavusi kogeda?” Ja ebamugavusi ja räpasust selles hostelis leidus – nagu ilmselt ka teistes seljakotirändurite urgastes.
Minu töö oli vastata kõnedele, võtta vastu külalisi, tegeleda raha sissenõudmise ja veel miljoni pisiasjaga. Ühtlasi peab hosteli vastuvõtutöötaja olema nagu entsüklopeedia. Küsiti kõike alates sellest, kus asub lähim stripiklubi, kuni selleni, milliste bussidega saab Perthi eri punktidesse.
Vahetus algas kell kaheksa hommikul. See tähendas, et tuli avada vastuvõtuala, haarata võti ja keerata kinni katkiläinud tuletõrjealarm, mis hakkas pinisema iga kaheksa tunni tagant, ning tegeleda inimestega, kes tahtsid teha varajast check-in’i. Kõik lahkuvad külastajad pidid linad-tekid-padjad vastuvõtualasse tooma, nii et päris palju oli tegemist ka pesupesemisega. Nii ma jooksingi pool tööajast keldrikorruse ja vastuvõtuala vahet, voltisin pesu, käisin pangas raha vahetamas ja korrastasin sisesüsteemi. Kell kaks algas suurem check-in’i-vool.
Oli ka halbu päevi. Ühel hommikul, kui vastuvõtulaua avasin, tervitas mind muserdunud rändur. Ta rääkis ebaledes, et õhtul oli suur pidu ja tema toas (hosteli ainus kaheksane ühistuba) selle kulminatsioon.
Kui pahanduse korraldaja juurde sammusime, lõi ninna hapukas lõhn. Ümberringi oli mingi kummaline ollus, mis lähemalt uurides osutus kunagiseks pepperoni-pitsaks.
Äratasime mehe. „Sa pead lahkuma,” ütlesime talle.
Austraallane ei reageerinud just heatujuliselt. Ja ega ta tuju paremaks läinud, kui ütlesime, et ei, ta ei saa järgmiste ööde eest makstud raha tagasi.
„Kes sa arvad, et oled? Lihtsalt mingi räpane seljakotirändur!” karjus ta.
Tema toakaaslased käisid muserdunud nägudega ringi. Okse kattis pooli voodeid ja suurt osa tema tekist. Ühesõnaga: tüüp keeldus koostööst.
Helistasime politseisse. Ütlesin Austraalia politseile, et meil on vägivaldne tüüp, sest ta muutus üha agressiivsemaks, ja mul on hirm.
„Sulle ilmselt meeldib Hitler, eks?” teatas tüüp samal ajal mu kolleegi, sakslase Alexi poole irvitades.
Tund aega hiljem ei olnud politseist märkugi – ja austraallane kippus juba füüsiliselt kallale.
„Mis riik see on?” uurisin Alexilt imestunult.
„Ma ei tea...” vastas ta, endal sama suur imestus näos.
Poolteist tundi hiljem ja pärast nelja kõnet polnud politseid ikka veel. Nad tulid tunni ja 45 minuti pärast. Austraalias käibki nii: politsei tuleb kohe siis, kui tegu on vähemalt kahe sarimõrvariga, kel on laetud relv. (Laetud relvaga klienti kohtasin napp kuu hiljem. Politsei tuli kohale.)
Igal õhtul kell pool neli oli vaja teha cashout – raha üle lugeda ja pangakottidesse panna. Kell neli algas õhtune vahetus.
Vahel mõtlesin, et ametiposti nimeks passinuks ka lasteaiakasvataja, sest muu hulgas pidin ütlema:
„Ei, sa ei või lauanõusid prügikasti visata.”
„Ei, seksinukk duširuumis ei ole okei. Ma pussitasin seda umbes kuus korda, sest see ei mahtunud muud moodi prügikotti.”
Õppisin kiiresti ära, et austraallane, kes proovib end backpacker’isse sisse kirjutada, on enamasti kahtlane austraallane. Enamasti druggie.
Hostelis valitses noorus, mis ei lasknud end ümbritsevast segada. Kedagi ei heidutanud voodisse ronivad satikad, mida avastades hakkasime madratseid mürgitama, ega privaatsuse puudumine.
Aga oli ka vanemaid inimesi. Näiteks iraaklane, Bali hosteli omanik, kes nägi välja nagu muinasjutuvestja raamatust „Tuhat ja üks ööd”. Või David, Austraalia orb, kes rännanud kasuperest kasuperre. Tal oli oma fännileht ja ta unistus oli muusikuks saada, aga sotsiaalselt ebakompetentsemat tüüpi pole see hostel ilmselt ei varem ega hiljem näinud. Enamasti leidsin ta keldrikorruselt ühte ja sama viisijuppi leelotamas. Ta muudkui ümises, et parim on alles ees.
Hostel polnud kindlasti kaunis. Selle põrandad olid aeg-ajalt vettinud ja tubadest immitses kummalist lõhna. Lahkusin sealt kõva kahjutunde ja mitmesaja looga.
Too Hiina miljonär ei saanudki teada, kui palju see hostel pakkus. Pärast seda kogemust hakkasin temast mõtlema kui tollest vaesest Hiina mehest.
Eesti hostelimaailm
Kõige kiiksum juhtumine oli uusaastaööl, kui üks pikaaegne majavaimulaadne külastaja otsustas, tõenäoliselt rohke õlle soovitusel, oma stardipüstolist välisukse ees paar tähistuslasku teha. Kuna tegemist on kesklinna hosteliga, kulus politsei eriüksusel kohalejõudmiseks umbes minut. Külastaja võttis aasta vastu arestikambris, jõi uuel aastal märksa vähem õlut ja vahetas elukohta.
Olen 10 000% hostelimaailma fänn. Seinast seina seltskond – kirju, suleline, karvane, sile –, avatud suhtumine kõigesse ja kõigisse, seiklusjutud kõigist maadest ja kõigilt rändajatelt. See õpetab parimal moel leplikku meelt, kannatlikkust ja elust rõõmu tundma.
Ootame teie lugusid
Eesti Päevalehe toimetus kutsub teid, head lugejad, jutustama oma lugu üksindusest ja üksildusest. Tänapäeva Nipernaadisid elab kõikjal: ühetoalises Lasnamäe korteris ja Võrumaa laante vahel, Pariisis, Moskvas ja Gröönimaal. Kui tunned end ära või tead kedagi, kelle lugu vääriks rääkimist, palun võta ühendust aadressil eleen.anilane@epl.ee."
"14.03.2016, 13:52",valismaa,https://epl.delfi.ee/artikkel/73944517/vene-ajakiri-teatas-et-sai-oma-valdusse-salatoimiku-putini-tutarde-kohta,"Vene ajakiri teatas, et sai oma valdusse salatoimiku Putini tütarde kohta","Maria ja Jekaterina Putinat jälgis kõige järgi otsustades professionaalne jälitaja, kes jäi föderaalsele valveteenistusele (FSO) märkamatuks. Presidendi vanem tütar olevat kasutanud dokumente perekonnanimedega Patina, Pulina, Purina ja Vorontsova ning elas Moskvas USA saatkonna kõrval, vahendab Ehho Moskvõ.
Jälitajad said teada ka Maria välisreisidest: „Ta külastas korduvalt sõbrannadega Sotšit, Fidžit, Taid ja Vaikse ookeani regiooni saari, sõidab tihti Hollandisse ja on tuttav paljude selle riigi kodanikega. Lisaks sellele on andmeid presidendi tõenäolise väimehe auto jälitamise kohta.“
Illegaalina on New Timesi teatel sunnitud elama ka Putini noorem tütar. Tema eelmised nimed on Patina ja Pitina ning nüüd esineb ta Jekaterina Tihhonovana. Tema tõenäoline elukoht on maja Mosfilmovskaja tänaval. Föderaalse migratsiooniteenistuse allikad kinnitasid, et valepassid on tõepoolest välja antud, aga nüüdseks on need kehtetuks kuulutatud.
New Timesi korrespondent kinnitab, et andis avastatud toimiku üle inimesele, kes esitles end Putini nõunikuna."
"29.05.2020, 00:05",sport,https://epl.delfi.ee/artikkel/89999845/karmi-saatusega-avo-leok-ma-ei-andnud-alla-aga-moistan-et-mul-pole-midagi-viriseda,"Karmi saatusega Avo Leok: ma ei andnud alla, aga mõistan, et mul pole midagi viriseda","Avo Leok ei kiru temaga karmilt ümber käinud saatust. Kuigi 48-aastane Leok liigub ratastoolis, peab ta Võru lähedal kalakasvatusega tegelevat Paadi talu. Kuid ükskõik mida ta parasjagu teeb, ei ole võimalik unustada 15 aasta tagust maikuu algust. Vaid nädal varem oli Leok esimese Eesti krossisõitjana võitnud MM-etapi – ta tundis üle pika aja, et hooaja kokkuvõttes hea tulemuse vormistamiseks on kõik olemas –, kui hetkega võeti kõik käest ja ta visati justkui üle parda uude ellu.
„See oli tavaline võistlushommik koos vabatreeninguga. Enne seda oli traktor rada silunud, nagu ikka hommikul otsisin ja proovisin sõiduks teisi sooni. Seekord läksin hüppesse äärelt, sealt, kust keegi teine polnud veel sellel hommikul sõitnud. Mingit ohtu ma ei näinud – kui näed halba olukorda, püüad ju veel kuidagi päästa, aga seekord polnud ma millekski valmis –, kuid öösel oli vihma sadanud ja pinnas oli selles kohas erakordselt pehme. Maandusi mutta kinni ja mind ennast viskas nii järsult üle lenksu, et selg läks nihkesse,” meenutab ta Hollandis juhtunu üksikasju. „Polnud lööki ega midagi… Ma polnud lihtsalt valmis. Läksin liiga lõdvalt võtma ja lihas ei hoidnud kinni. Tagantjärele võib muidugi targutada, kas saanuks teha midagi teisiti… aga see läks nii… natuke kehvasti.”
Seljaaju vigastanud Leokil kulus aastaid, et juhtunu tagajärgi endale teadvustada. Tagasi koju jõudes piitsutas ta ennast taastumise nimel armutut. Spetsiaalsetel treeninguseadmetel rassimiseks kulus päevas seitse tundi. Lootust hoidsid üleval Moskva Neuro Vita kliiniku arstid. Isegi oma kodu keeldus Leok esiti ratastooli jaoks sobilikuks kohendamast, sest see tähendanuks allaandmist.
„Alla ma ei andnud, ikka mõtlesin, et äkki tuleb midagi. Aga mitte midagi, mitte grammigi! Ma ei suutnud uskuda… see ei saanud olla võimalik,” lausub Leok. „Moskva arstid andsid lootust, aga jah… Ma ei kahetse seal käimist, poleks ma proovinud, poleks hing rahule jäänud.”
Leok ihkas jalule tõusta ja pingutas selle nimel aastaid. Nüüd on ta mõistnud, et oma jalgadel käimise lootust pole. Paljud inimesed on talle öelnud, et teadus ju areneb, kuid ta ei kujuta ette, et vähemalt lähitulevikus hakatakse närvirakke kokku lappima. Ent see kõik ei tähenda olukorraga leppimist.
„Ma polegi sellega leppinud, sellise asjaga ei tahagi leppida. Aga olen aru saanud, et ma ei saa enam jalgu alla,” tõdeb ta. „Arstide juures ma enam ei käi, polegi kusagil käia. Kui sellise vigastuse ravis tuleks mõni uudis, oleks see suur pauk kogu maailmas. Ratastoolis on ju miljoneid inimesi. Haiglas olles näed, kui rasked hädad on inimestel, isegi käed ei liigu. Selle kõrval pole minul veel midagi viriseda.”
„Alguses ongi abi rohkem vaja. Ma ei suutnud uskuda, et kui pool keha ei tööta, olen nii nõrk. Ma ei suutnud end isegi küljele keerata ja istuda. Kõike tuli nullist alustada,” kirjeldab ta. „Alguses oli eesmärk, et tahan terveks saada ja sõita. Mul oli vaja sõita! Kui eesmärki enam pole, läheb keerulisemaks.”
Kodus saab Leok kõigega hakkama. Osavalt veereb ta rattaga elutoa ja köögi vahet, toob külalistele kannuga kohvi ja tassid. Farmis on kalavannide juurde pääsemiseks ehitatud kaldteed ja töö saab tehtud.
Pärast õnnetust oli Leokile isa Väino suureks abiks. Ent kaks aastat hiljem lahkus ta ootamatult. „Isa oli isa… nii nagu olema peab. Igas asjas põhiline tugi, pärast tema lahkumist läks raskemaks,” tunnistab Leok. „Vennad elavad samuti siinsamas naabruses. Neile saab alati helistada ja nad on mind alati toetanud.”
Põhimõtteliselt suudab Leok liikuda ka ratastoolita. Selleks on tal spetsiaalsed põlvetoed, mis hoiavad jalgu sirgetena. Paraku pole see kuigi praktiline tegevus, sest tuge peab saama kahelt kargult. Kätt kargu küljest laht lasta ei saa, sest keha ei suuda end ise püsti hoida. Seepärast kasutabki Leok neid ainult treenimiseks, tavaelus liigub ta ikkagi ratastooliga või vurab talumaadel ringi ATV-ga. Käsitsi juhtimisele on ümber ehitatud ka talu autod.
Pärast õnnetut vigastust käis Leok aastaid noori krossipoisse juhendamas, ent kui ta hakkas kalu kasvatama, jäi selleks aega väheks. „Rajal olen ma omas elemendis ja mulle meeldis poistega tegeleda. Ent talu oli vaja üleval hoida ja selle kõrvalt on raske hobiga tegeleda,” nendib ta. „Aga kui keegi väga tahab – ma pean sellest aru saama, et ta tõesti väga tahab –, siis ma ikka lähen, aitan ja räägin, mida oskan.”
Oma olemuselt olevat motokross ikka sama, mis 15 aastat tagasi. Lihtsalt tehnika on arenenud ja hüpped on ehitatud kõrgemateks. Leoki hinnangul on tippsõitjad muutunud teadlikumaks. „Vanasti nii professionaalselt ei treenitud. Nüüd on pulsikellad ja asjad… toona joosti lihtsalt 20 km ja kogu moos,” märgib ta.
Midagi on siiski aastatega ka muutunud. Leok meenutab, kuidas ta kevade saabudes otsis esimesi lumest paljaks sulanud maajuppe, et nende peal sõita. Nüüd on Sõmerapalus ideaalsete treeningutingimustega motokrossi hall. Kuid elu on näidanud, et liiga lihtsalt tekkivaid võimalusi ei osata hinnata. Noored käivad seal küll karjutamas, kuid vanameistri hinnangul vähem kui võiks või peaks.
„Arvestades kõike, olen hästi hakkama saanud. Vedelast ja paksust on läbi käidud. Ilmselt on kasu olnud spordimehe hingest. Ma ei teagi, mida oleksin teinud, kui ma polnuks spordimees,” arutleb Leok. Pingutust ja tippsportlasele omast rutiinitaluvust vajab ka tema praegune igapäevaelu.
Talupidajana pole Leokil vabu päevi. Pikka aega andis ta stabiilset tööd kahele inimesele, kuid hiljuti pidi neist ühe koondama. Selleks et inimestele palka maksta, tuleb kasvatada mitu tonni kalu, kuid pärast mullusuvist põlengut tegutseb kalakasvandus poole võimsusega.
Talutööde lõputu ring
Talutöödes on Avo Leok justkui lõppematus ringis. Pidevalt on vaja midagi teha ja arendada. Ainuüksi kalade söötmise ja puhastamise peale kulub hommikul ja õhtul poolteist tundi. „Vahel tuleb väsimus peale. Kui olen pool päeva toolis istunud, väsib selg ära. On vaja puhkust ja sirutust,” ütleb ta. Kalade kasvatamine polevat siiski probleem, kõik jääb hoopis müügi taha. Angersäga on veidike kallis ja eestlaste jaoks võõras kala. Suurem osa kalu müüb ta M.V.Woolile, kuid valmistab ka ise tooteid ning müüb neid laatadel ja väiksemates kauplustes.
Kaugemal toimuvad suured laadad tähendavad Leoki jaoks rakset nädalavahetust. „Kui laat on näiteks Luigel, tõusen juba kell kolm hommikul. Seitsmeks olen kohal, panen telgid ja asjad üles. Käin laatadel üksinda, kui alati leidub keegi, kes aitab telgi püsti panna. Õhtul sõidan tagasi koju, söödan kalad ja teen muud tööd. Pärast paaritunnist magamist sõidan varahommikul jälle laadale tagasi. Kerge see pole, kuid kellegi palkamisel pole ka mõtet. See läheb liiga kalliks,” kirjeldab ta kevadest sügiseni mööduvaid nädalavahetusi. Tõsi, praegu pole koroonaviiruse tõttu laatade korraldamisega veel algust tehtud."
"21.03.2016, 00:10",arileht,https://epl.delfi.ee/artikkel/73985511/kallinev-nafta-ootab-opec-i-kohtumist,Kallinev nafta ootab OPEC-i kohtumist,"Neljapäeval USA-s tasemel 40 dollarit barrelist sulgunud naftahind on 12 aasta madalaimalt tasemelt teinud enam kui 50% peadpööritava kasvu. Ka reedel jätkus hinnatõus, mis päädis 2016. aasta tippmargiga.
Hinnatõusu põhjus on idee, et naftat eksportivate riikide organisatsiooni (OPEC) liikmed ja ka naftakartellivälised maad nagu Venemaa võivad külmutadada nafta tootmismahu. See aitaks reguleerida turu pakkumise poolt.
Enam kui aastakümne madalaim naftahind oli USA-s 26 dollari ümber ja Londonis umbes 27 dollarit.

Juba mõnda aega on naftaturgu rõhunud hirm, et maailmaturule jõuab Iraani suurem naftatoodang, mis niigi üleküllastunud pakkumisega turul võib põhjustada uue hinnalanguse. Naftakartelli liige Iraan ei ole soovinud kuuldagi naftatootmise piiramisest, sest hiljuti sanktsioonide all olnud riik tahab taastada oma ajaloolise osa naftaturul.
Ka USA nafta ujutab maailmaturgu üle. USA on muutnud 40 aastat valitsenud energiapoliitikat ja alates möödunud aasta lõpust lubanud esimest korda naftaeksporti, sest USA-s on naftamahutid triiki musta kulda täis. USA nafta on jõudnud kõikjale maailmas, selleks tegi 31. detsembril otsa lahti väikese lastiga tanker Theo T.
„USA kasvav naftaekspordi maht ajab nüüd naftaturul kopsu üle maksa,” ütles konsultatsioonifirma Energy Aspectsi nafta peaanalüütik Amrita Sen Bloombergile. „Ekspordiaktiivsus aitab USA-s nafta hetkehinna tõusule võrreldes tulevikutehingute hindadega.”
USA naftaga lastitud tankerid on teel paljudesse maadesse, näiteks Prantsusmaale, Saksamaale, Hollandisse, Iisraeli, Hiinasse ja Panamasse. Naftakaupmeeste sõnul on viimasel ajal suurenema hakanud ka Euroopa ja Vahemere-äärsete maade nafta laovarud. USA nafta maailmaturule jõudmise kasuks räägivad madalad naftatorujuhtmete transpordikulud ja raudtee veotariifid. Ka tankerite prahtimishinnad on väikesed.

Analüütikud unistavad, et Euroopa Keskpanga rahapoliitika lõdvendamiseks tehtud sammud võivad euroala nigelat majanduskasvu elavdada. See suurendaks ka naftanõudlust.
„Tunneli lõpus on näha valgust,” ütles Price Futuresi kütuseanalüütik Phil Flynn USA Todayle. Loodetavasti ei osutu see valgus vastu sõitva rongi tuledeks.
Samal ajal võib naftahinna tõus ennatlikuks osutuda. Sedasi arvab Oil Price Information Service’i analüüsijuht Tom Kloza. Ta usub, et naftahind liigub 50 dollari tasemest kõrgemale teisel poolaastal, kui asjaolu, et USA kildanafta tootjad tegevuse lõpetavad, hakkab lõpuks turule suuremat mõju avaldama ja suvine autosõidu tipphooaeg hakkab taltuma.
Kuigi hiljutine 50% hinnatõus võib tunduda võimas, on nafta endiselt üliodav.
Naftahind alles tõuseb 2009. aasta madalaima hinna lähistele, mis graafikul tehnilise analüüsi harrastajatele on lähim vastupanutase kõrgemate hindade ees.
Siiski ei pruugi ka varasemate põhjade vaatamisest kuigivõrd kasu olla.
„Varasemad põhjad on kindlasti olulised, kuid naftaturg on niivõrd manipuleeritud sõnavõttude, tootmise vähendamise ja suurendamise uudiste ning uute tulijate tulekuga, et tehniline analüüs praegusel juhul väga ei tööta,” kommenteeris LHV panga maaklertegevuse juht Alo Vallikivi."
"18.03.2019, 00:05",sport,https://epl.delfi.ee/artikkel/85627177/kuninglik-draama-ja-eestlaste-lootusekiired,Kuninglik draama ja eestlaste lootusekiired,"Norralane Johannes Thingnes Bø näeb laskesuusatamises alati viimasena kavas olevat püsti laskmist ilmselt veel pikka aega oma õudusunenägudes. Rootsis Östersundis toimunud MM-il langes tänavuse hooaja kuningas viimases tiirus kolme möödalasu tõttu jälitussõidus kindlalt liidrikohalt, sama kordus ka eile ühisstardiga sõidus. Seekord kõmmutas ta mööda viimase tiiru kõik viis lasku.
Poleks sportlikus mõttes draamasid sündinud, võinuks MM-i meesteosa hinnata üsna üksluiseks. Kuid näiteks eilsega sai laskesuusatamine juurde uue maailmameistri: ässad põrusid – tänavuse hooaja valitseja Bø polnud ainus põruja – ning tšempioniks krooniti itaallane Dominik Windisch. Eile oligi Itaalia päev, naiste ühisstardist sõidu võitis Dorothea Wierer.
Eestlased ühisstardiga sõitudesse ei pääsenud. Maailma mõistes piirduti MM-il seega statistirollidega, kuid tuleviku mõttes oli see tegelikult eestlaste jaoks silmapaistev MM."
"01.02.2016, 08:22",valismaa,https://forte.delfi.ee/statja/73562789/fotod-ja-video-huljatud-kaubalaev-modern-express-triivib-prantsuse-ranniku-suunas,FOTOD ja VIDEO: Hüljatud kaubalaev Modern Express triivib Prantsuse ranniku suunas,"Laev vajus kreeni 26. jaanuaril ja kõik 22 meeskonnaliiget evakueeriti Hispaania päästekopteritega. Laev jätkas triivimist Biskaia lahel ja läheneb Prantsuse kuurortlinnale Arcachonile. Laev peaks madalikule jooksma 1. või 2. veebruaril Landes’i departemangus Arcachoni lähedal, vahendab International Business Times.
Prantsusmaa Atlandi ranniku võimude esindaja Emmanuel de Oliviera ütles, et kuigi tehakse endiselt jõupingutusi laeva püsti ajamiseks, on tugev tuul ja tormine meri kõik katsed nurjanud. „Tänase seisuga on meri tugevam kui meie. Soodne aken puksiiri kinnitamise üritamiseks on veel homme [1. veebruaril],“ ütles de Oliviera.
Laeva omanik Cido Shipping palkas Prantsuse päästepuksiiri Abeille Bourboni, Prantsuse mereväe fregati Primauguet koos helikopteriga Lynx ja ankrukäitlemispuksiiri Argonaute, et alus uuesti püsti tõsta.
Modern Expressi pardal on 3600 tonni puitu ja ehitusmasinaid, mida toimetati Gabonist Prantsusmaale. Laeval on 300 tonni diislikütust, mis aga praegu ei leki.
Arvatakse, et laev vajus kreeni lasti liikumise tõttu.
"
"21.01.2019, 00:05",valismaa,https://epl.delfi.ee/artikkel/85073225/tuhanded-kreeklased-avaldasid-meelt-pohja-makedoonia-tunnustamise-vastu,Tuhanded kreeklased avaldasid meelt Põhja-Makedoonia tunnustamise vastu,"Eile protestisid Ateenas kümned tuhanded kreeklased Makedooniaga sõlmitud nimemuudatusleppe pärast, mille ratifitseerimise üle hääletab sel nädalal Kreeka parlament.
Kreeka valitsus kavatseb edasi minna Makedoonia nimemuutuse tunnustamisega, mis lõpetaks kahe riigi peaaegu 30 aastat kestnud vaidlused. Paljud kreeklased pole aga võimude otsusega rahul ja eelmisel nädalal toimus parlamendis peaminister Alexis Tsiprase umbusaldushääletus, mille too napilt võitis.
Mullu juunis sõlmitud kokkulepet toetavad teised Euroopa Liidu riigid, sest nimetüli lahendamine eemaldaks Makedoonialt kindla tõkke EL-i ja NATO-ga liitumise teel.
Möödunud kolmapäeval teatas Makedoonia ametlikult Kreekale, et on omapoolsed leppetingimused täitnud ja muutnud põhiseadust, mille järgi hakkab riik kandma Põhja-Makedoonia Vabariigi nime. Kreeka on pikka aega olnud oma põhjanaabri nimekuju Makedoonia vastu, öeldes, et see viitaks võimalikele territoriaalsetele nõudmistele samanimelise Põhja-Kreeka piirkonna kohta ega oleks õige Vana-Kreeka ajaloopärandit arvestades.
Riigi endine konservatiivne peaminister Antonis Samaras sõnas eile ajakirjanikele, et demonstratsioon on korraldatud demokraatia, Kreeka ja selle nimel, mida kreeklased peavad õigeks. Kella kolmeks pärastlõunal oli meeleavaldajate ja politsei vahel mitu korda tekkinud kähmlus, politsei kasutas protestijate vastu pisargaasi.
Ateena kesklinna kogunenud meeleavaldajate hulgas olid parempoolsete poliitikute kõrval preestrid ja Athose kloostrite mungad, kelle hinnangul tuleks nimeküsimuse lahendamiseks korraldada rahvahääletus. Ateenas korraldasid vastudemonstratsiooni vasakpoolsed, kuid kahe demonstrantide rühma kokkupõrkeid ei toimunud.
Ülemöödunud nädalal lahkus Makedooniaga seotud erimeelsuste tõttu ametist kaitseminister Panos Kammenos ja viis valitsusest minema oma erakonna Sõltumatud Kreeklased. Tsiprase erakonnal Syrizal on 300-liikmelises parlamendis 145 kohta.
Arvamusküsitluste järgi on 70% kreeklasi Makedoonia nimeleppe ratifitseerimise vastu."
"28.07.2017, 00:05",arileht,https://epl.delfi.ee/artikkel/78996450/eestist-alguse-saanud-innovatsiooniakadeemias-osaleb-tudengeid-75-riigist,Eestist alguse saanud innovatsiooniakadeemias osaleb tudengeid 75 riigist,"Itaalias peamiselt tööstus- ja tehnikakeskusena tuntud Torinos ja selle ülikoolilinnakus kestab juba kolmandat nädalat Euroopa innovatsiooniakadeemia (EIA) koolitusprogramm. 500 tudengit üle maailma on kokku tulnud selleks, et kohapeal moodustatud tiimidega luua vähem kui kuu ajaga pea 100 idufirmat ning õppida selle käigus parimatelt äri-, IT-, patendi- ja turundusmentoritelt.
Suureks esitluspäevaks selle nädala lõpus peab tiimide firmadel olema tuhat kasutajat. Peale selle peab valmis olema loodud toote prooviversioon ja kõige alus – läbimõeldud äriplaan. See kõik nõuab aga ülitihedat ajakava. Kõige muu kõrval sõidutati esimesel nädalal tudengid Milanosse, kus nad pidid tänaval möödujatelt oma äriideele tagasisidet küsima. Sellele järgnes toodete tehniline esitlemine Roomas. Sel reedel, veel enne suurt lõpupidu valivad esitlusteks kohale tulnud riskiinvestorid kümme paremat tiimi, keda premeeritakse võimalusega osaleda järgmistes kiirendites ja mentorprogrammides. Ja miks mitte võimalusega saada oma äriideele juba ka rahastust. Sel aastal toimub üritus paralleelselt ka Lissabonis, kus samas programmis osaleb 300 tudengit.
Torino programmis on ka kolm Eesti noormeest. Üks neist on EIA rekordipurustaja, kõigest 17-aastane Robin Kolk, kes lõpetas sel aastal kümnenda klassi ja on programmi noorim osaleja. Ent oma programmeerimisoskusega sobib ta esimese ja teise aasta ülikoolitudengite kõrvale nagu valatult. Vähe sellest, Robin valiti oma tiimi juhiks. Tema meeskond töötab välja rakendust, mis teeb lõpu tüütule järjekorras ootamisele ehk ütleb, mis kell ja kuhu inimene kohale peab minema. Kolgi meeskonnas on kaks itaallast ja kaks ameeriklast – tiimijuhi sõnul ongi temale olulisim kogemus koostöö rahvusvahelise tiimiga.
Kõige rohkem tudengeid on siiski USA-st, EIA partnerülikoolist UC Berkeleyst, mis on samuti keskendunud ettevõtlusele ja innovatsiooni arendamisele.
Kui Tallinna tehnikaülikooli tolleaegne prorektor, praegune EIA president Alar Kolk ja rahvusvaheliste suhete projektijuht, nüüdne EIA tegevjuht Anni Sinijärv innovatsiooniakadeemia 2012. aastal asutasid, võttis esimesel aastal programmist osa 75 tudengit ja loodud sihtasutuse tiimis oli kolm liiget. Võrdluseks: sel aastal oli ainuüksi Torinos käinud mentoreid juba 75.
Pärast programmi Eestist välja viimist korraldati üritust kolmel järjestikusel aastal Nice’is, mis peale kuurortlinna on tehnikainimestele tuntud kui Euroopa Silicon Valley. Suurimate tehnoloogiafirmade Euroopa kontorid asuvad just Nice’i äärelinnas Sophia Antipolises. Sellest ajast alates on osalejate arv arvestades tudengeid, kõnelejaid ja mentoreid iga aastaga peaaegu kahekordistunud. Tänavu talvel toimub EIA ja Katari teadus- ja tehnoloogiapargi koostöös Kataris esimene araabia innovatsiooniakadeemia. Eesti majanduse rõõmuks korraldatakse kõiki üritusi endiselt sihtasutuse kaudu ja 25-liikmeliseks kasvanud meeskond tegutseb Ülemiste kontoris.
EIA suursponsorid sel aastal on Itaalia üks suurimaid panganduskontserne Intesa Sanpaolo (millele kuulub muide Torino ainuke pilvelõhkuja) ja autotööstus Fiat Chrysler Automobiles. Mõlemale ettevõttele on sellised üritused ülitähtsad, et olla ka ise kursis uuemate trendidega ja panna silm peale maailma nupukamatele noortele, keda ehk kunagi enda ettevõttesse tööle kutsuda.
Juturoboti abiga ettevõtjaks
Tänavuse innovatsiooniakadeemia fookus on tehisintellektil ja masinõppel, seega on ka EIA-l välja töötatud chatbot ehk juturobot, mis programmis osalejaid juhendab ja aitab. See tähendab, et tudengid saavad Facebooki Messengeri kaudu tehisintellektilt abi küsida näiteks loengute ajakava-asukoha ja hotelli asukoha kohta. Samuti varustab juturobot tudengit vajalike õppematerjalidega ja tuletab talle meelde need läbi töötada. See tähendab, et piisavalt andmeid töödeldes saab juturobot ka ise osalejatele mentor olla.
EIA äriinnovatsiooni juhi Agu Remmelga sõnul on robotit kasutanud pea kõik 800 Torino ja Lissaboni programmides osalenut, aktiivseid kasutajaid oli kolmanda nädala alguseks ligikaugu sada. „Meie eesmärk ongi arendada maailma esimene juturobot-mentor, mille abiga saaks inimene otsast lõpuni ettevõtlust ise õppida. Sel aastal me ikkagi alles testime, kuidas see tööle läheb, et järgmiseks aastaks seda edasi arendada,” ütles Remmelg."
"16.05.2019, 19:01",arvamus,https://epl.delfi.ee/artikkel/86230699/andre-hanimagi-vahur-kooritsa-etteheidetest-tagasi-pole-mitte-vana-keskerakond-vaid-arakulunud-suudistused,"Andre Hanimägi Vahur Kooritsa etteheidetest: tagasi pole mitte vana Keskerakond, vaid ärakulunud süüdistused","Tõsise süüdistusega alapealkiri ei tulene aga mitte ühest hääletamisest riigikogus, vaid loo tuum selgub lõpuridades - selleks on EKRE. Tagasi pole vana Keskerakond, vaid narratiiv, kuidas Keskerakonda ikka ja jälle püütakse näidata. Koalitsioon EKRE-ga on andnud võimaluse vanad, aga kulunud kaardid enam-vähem usutavalt taas välja mängida.
Hääletus polnud põhiline
Saadikupuutumatuse võtmise hääletusel jättis Keskerakond hääletamata. Ühelt poolt oli fraktsiooni jaoks mõistetav riigikogu liikme soov töötada ja saada oma töö eest maksumaksjalt palka nii, et aega ja tähelepanu ei peaks jagama juba pea neli aastat kestnud kohtuprotsessile. Kohtust poleks olnud saadikul mitte mingil juhul pääsu - see jätkunuks pärast riigikogu töö lõppu. Kuidagi poleks istungi kohene või hilisem jätkumine saadiku üle mõjutanud ka erakonna seisu, mainet või rahakotti. Erakond saab oma otsuse kätte antud kaasuses nii või teisiti ning on raske näha plusse, mida andnuks ebameeldiva teema jätkamine avalikkuses neli aastat hiljem, uute riigikogu valimiste eel.
Teisalt austas fraktsioon õiguskantsleri ettepanekut ning ei hääletanud puutumatuse võtmisele ka vastu. Otsuse tegid teised riigikogus esindatud erakonnad. Mil moel paiskub sellest loost pealkirjas nimetatud korruptiivsust, mis on väga tõsine ja karistatav süüdistus, pole paraku arusaadav. Keskerakond on Jüri Ratase esimeheks olemise ajal näidanud väga selgelt, et nii mõnedki aastatetagused teod saavad alatiseks kuuluma erakonna ajaloo häbiväärsetesse peatükkidesse. Selle tõestuseks on erakond astunud vahest enam samme kui seda on Keskerakonnalt oodatudki. Narva puhul langetas kahtlustustele reageerimine erakonna lipu suuruselt kolmanda linna volikogust. Minevikutaak on pannud Keskerakonda pingutama rohkem kui seda teeb ükskõik milline teine erakond.
EKRE on oluline
Ebaeetilisus ja võimuahnus on aga kaugelt emotsionaalsem ja subjektiivsem arusaam asjadest. Need kaks laetud mõistet tulenevad tänasest võimukoalitsioonist. Arvamusest, et juba peaaegu valgest erakonnast sai võimukoalitsiooni kõnelusi alustades taas mustade jõudude esindaja. Seda sõltumata valitsuse otsustest (pole ühtegi tegu, mis Eesti senise elu pea peale keeraks) või koalitsioonilepingust, kus on kolme erakonna poolt kokku lepitud inimeste heaolu parandavad, mitte hävitavad eesmärgid. Kuigi sellele dokumendile viitamist püütakse naeruvääristada, piisab selle lugemisest, et näha, et välispoliitika ei muutu ning isikuvabadustele pole ohtu kui Keskerakond on valitsuses. Ükskõik kui palju reformierakondlased karjuvad siin ja sealpool piiri, et Eestist on saamas natsiriik, seda lihtsalt ei juhtu.
Keskerakonda on aga lihtsalt lihtne ärritada - mitmete EKRE põhimõtete ja kasutatava retoorikaga ei saa erakond kunagi nõustuma ning magusa poliitilise vaatemängu nimel otsitakse neid erinevusi veel tükk aega. Muidugi, tihtipeale ei tule neid kellelgi otsida... neid kahetsusväärselt presenteeritakse ka osaliste endi poolt.
Keskerakonna märgistamine negatiivsete templitega on aga käidud tee. Kui 2016. aastal saadi peaministrierakonnaks, sai lugeda-kuulda sellest, kuidas Keskerakond müüb Eesti maha ning on üdini Kremli-meelne. Pärast Euroopa Liidu eesistumist, suurimat kaitse-eelarvet, välispoliitilise joone jätkumist ning Jüri Ratase suurepärast koostööd NATO ja Euroopa Liidu liitlastega, saadi ühel hetkel isegi aru, et vana hea jokker kaardipakis on kulunud ribadeks. Seejärel püüti maalida rohelisi korruptante, kuid seegi ei tundunud Keskerakonna kiire reageerimise ja suurima poliitilise oponendi VEB-fondi, rahapesuskandaali, Tallinna sadama jms valguses enam veenev.
Täna, mil Keskerakonna, EKRE ja Isamaa koalitsioon on tekitanud avalikkuses tohutult emotsioone ja vastandumist, on aga kõik jälle usutav. Nii saabki Reformierakond näidata oma telereklaamis taas kaht teeotsa, millest üks viib itta ja teine läände. Keskerakond saab seista aga jälle vastamisi korruptsiooni, võimuahnuse, valskuse ja muude süüdistustega.
Kevad ei tulnud kuidagi teisiti. Jälle algas kõik, algas uuesti."
"18.02.2021, 18:01",lp,https://epl.delfi.ee/artikkel/92568709/raakimata-lugu-jaan-kross-andis-esimesena-maailmale-teada-kalevi-liiva-massimorvast,Rääkimata lugu. Jaan Kross andis esimesena maailmale teada Kalevi-Liiva massimõrvast,"Reedel esitletakse Tallinna kirjanike majas Jaan Krossi vangilaagris ja Siberis asumise oleku ajal kirjutatud kirjade kogumikku „Kallid krantsid. Kirjad vangilaagritest ja asumiselt Siberis 1946–1954”. Teos aitab heita valgust kirjaniku eluseikadele, mis on seni jäänud avalikkuse eest varju, ja annab uusi teadmisi tema tegevuse kohta vastupanuliikumises. Kogumiku koostaja Eerik-Niiles Kross räägib, et isa vangilaagri kirjade puhul jääb kohati mulje, et ta kirjutaski neid selleks, et ajalugu säilitada.
Isa ei tahtnud nõukogude ajal turvakaalutlustel rääkida sellest, millega ta teise maailmasõja ajal tegeles, ütleb kirjanik Jaan Krossi poeg Eerik-Niiles Kross.
Raske öelda, kust jooksis piir, millest ta ei rääkinud. Kindlasti oli ta keskmisest avatum. Kui tema kirju lugeda, siis tundub, et ta kirjutaski neid selleks, et oleks mingi märk maas tuleviku jaoks. Kohati on selline tunne, et ta mõtleski kirjutades selle peale, et äkki keegi avaldab need kunagi. Mitte kõiki, sest mõistagi kirjutab ta seal igapäevaasjadest, aga leidub ka kirjeldusi ja filosofeerimist, mis on rohkemat kui igapäevakirjeldus.
Isa tegi Kalevi-Liival toimunust ülevaate, mis saadeti 1944. aasta alguses Soome ja see peaks olema esimene info selle kuriteo kohta.
Tundub, et tavalises Gulagi laagris võis kuni 1948. aasta kevadeni suhteliselt vabalt kirjutada. Loomulikult lugesid kohalikud tšekistid kõik kirjad läbi – seda teadsid ka vangid ja seepärast pidi kirja sisuga olema üliettevaatlik. Mõni inimene on rääkinud, et üks tšekistide lõks oligi üles seatud esimeses etapivanglas. Eestist pärit vangid, kes saadeti Eestist laagrite poole teele, viidi esimesena Leningradi Konstantinogradskaja vanglasse, kus neid hakati laiali jagama. Seal olid palju paremad tingimused kui Patareis ja vangidele anti kohe piiramatu kirjutamisõigus. Paljud kasutasid seda ettevaatamatult ja hakkasid saatma tänukirju neile, kes polnud neid välja andnud või olid neid varjanud. Ja nii juhtuski, et Leningradist tulnud kirjade põhjal arreteeriti Eestis järgmised inimesed.
Isa kirjutas Leningradist päris palju. Seal oli ka külastamisõigus ja seetõttu toodi Eestisse palju kirju otse. Esimeses laagris Knjažpogostis saadeti kirju kohalike inimeste abiga. See tundus vangidele näiliselt ohutu, aga ka seal oli lõkse. Isa langes ühte sellisesse ning see oligi põhjus, miks ta saadeti edasi karistuslaagrisse.
1948. aastal loodi erilaagrid, mida oli üle NSV Liidu kuus. Sinna pidi kõikidest laagritest korjatama kõik, kes istusid paragrahvi 58 eest ehk olid eriti ohtlikud riiklikud kurjategijad. Isa saadeti esimesse Inta erilaagrisse. Seal oli kirjutamine väga piiratud: tema selleaegne kirjavahetuses on väga hõre, sest seda, kui palju keegi tohtis kirjutada, otsustasid laagri juhid ja eriosakond. See oli karistusvahend: mõnelt võeti kirjutamisõigus üldse ära ja teistel lubati saata üks kiri aastas. Kirjutada tohtis vaid vene keeles ja seepärast on isa Inta laagri üsna lakoonilised kirjad vene keeles.
Kui isa saadeti Krasnojarskisse asumisele, siis seal oli kord selline, et ta pidi iga kahe nädala tagant end kohalikus MGB-s arvele võtma. Talle oli elamiseks küla määratud, aga kirjutada võis ta sealt nii palju kui tahtis. Sellepärast on see kirjavahetus väga tihe. Muidugi lugesid tšekistid ka need kirjad läbi.
Eesti huvide eest välismaal seismiseks peavad saadikud olema varustatud võimalikult igakülgse teabega Eestis toimuva kohta.
Seoses Jaan Krossi 100 aasta juubeliga tekkis mul idee neid kirju otsida. Meie käes olid vaid kirjad vanaemale ja veel mõned vähesed isa kirjad, mille isa oli saatnud oma emale, ning vanaema ja Helga Pedusaare kirjad isale, kui ta oli asumisel. Kõik varasemad kirjad hävitas ta ise ära, et need ei satuks valedesse kätesse. Kõiki isa saadetud kirju hoidis Helga Pedusaare tütar ilusti alles ja need ootasid lihtsalt oma aega.
Isa sattus varakult vastupanuliikumisse. Juba 1940. aastal, kui nõukogude võim korraldas Eestis valimisi, tegeles isa koos teistega sellega, et seada üles kommunistidest kandidaatide vastaskandidaadid. Nad said toetushääled 80 vastaskandidaadile, kuid sellegipoolest eemaldati nad Ždanovi korraldusel valimisnimekirjadest.Selle ürituse taga oli isa sõber Heinrich Mark, kes koos Jaan Otsaga korraldas eesti haritlaste vastupanuliikumist ka Saksa okupatsiooni vastu. Nad lõid sidemed Eesti Helsingi ja Stockholmi saadikutega ning hakkasid edastama välisesindustele infot Eestis toimuva kohta.
Minategelasel on kodus kaltsukott, milles tapetud juutide riided Viini ja Praha firmamärkidega, ning mida ta hoiab asitõendina.
Info anti edasi kulleritega – selleks kasutati endiste piiritusevedajate teeneid, aga aitasid ka Soome sõjaväelased. Paadid käisid regulaarselt Soome vahet ja vahel ka Rootsis, kuigi Rootsiga oli ühendust keerulisem hoida. Rootsist üritati 1944. aastal Eesti kaitseväe relvastamiseks relvi hankida, kuid sellest ei tulnud midagi välja.
Ta tegutses mitmel rindel. Ta aitas eestlastel Soome minna: tegeles sellega, et üliõpilased, kes said kutse Saksa sõjaväkke, saaksid minna Soome ja liituda sealse sõjaväega. Rahvuskomiteel oli selle jaoks loodud terve võrgustik ja Jaan Kross oli koos ülevedajatega üks neist, kes neid mehi Soome aitas.
1943. aasta sügisel sai ka isa sõjaväekutse. Alguses pidi ta rahvuskomitee abiga minema Soome, kuid kuna sakslased suunasid ta tõlgiks Eesti kaitseringkonna staapi, siis otsustati, et ta tegutseb seal rahvuskomitee huvides. Kaitseringkonna staabist toimetas ta välja kõik materjalid, mis puudutasid eestlaste mobiliseerimist. Olen lugenud tema koostatud memosid, millel oli tema rahvuskomitee koodnimi ABC, ja seal ta kirjeldab üldist meeleolu ja analüüsib sakslaste tegevuse vastavust rahvusvahelisele õigusele.
Tähelepanuväärse tegevusena korraldas rahvuskomitee infokorjet Nõukogude ja Saksa okupatsioonide kuritegude kohta. Seda palus teha August Torma, Eesti saadik Suurbritannias. Nad saatsid nii 1941. aastal küüditatute nimekirju kui ka näiteks originaaldokumente NKVD sooritatud Tartu vangla massimõrva kohta.
Nendeni jõudis informatsioon Jägala laagris toime pandud hukkamiste kohta, mille käigus sakslased tapsid Kalevi-Liival mitu tuhat Ida-Euroopast toodud juuti. Rahvuskomitee käis pärast laagri sulgemist neid kohti vaatamas, kohalikke inimesi küsitlemas ja koostas kaardi hukkamispaigast. Minu isa tegi Kalevi-Liival toimunust ülevaate, mis saadeti 1944. aasta alguses Soome, ja see peaks olema esimene info selle kuriteo kohta.
Kalevi-Liiva massimõrva uurimise motiivid on ka mitmes Jaan Krossi teoses. Näiteks novellis „Stahli grammatika” on lugu sellest, kuidas minategelasel on kodus kaltsukott, milles tapetud juutide riided Viini ja Praha firmamärkidega, ning mida ta hoiab asitõendina. Kuna see motiiv esineb ka rahvuskomitee memos siis tundub, et kaltsukott juutide riietega, mida sakslased Tallinnas müüsid, oli kunagi ka päriselt olemas. Novellis võetakse minategelane Soome põgenemise katsel kinni ja ta saadab vanglaarsti kaudu koju sõna, et see kott hävitataks.
Mul pole tõendeid, kas see kaltsukott oli sõja ajal Jaan Krossi kodus, kuid see motiiv jookseb tema loomingust korduvalt läbi.
Rahvuskomitee lähtus sellest, et see info oli mõeldud Eesti saadikutele ja see on juba nende endi pädevuses, kuidas nad seda edasi kasutavad. Otsest rindeinformatsiooni välja ei saadetud.Kuid ilmselt ei tulnud isa ja teised mehed tol hetkel selle peale, et kogu teave anti edasi ka venelastele, keda huvitas täpsest infost palju enam see, kes seda Eestist saadavad. See võrgustik lekkis Briti luurest nõukogude spioonide kaudu kiiresti Nõukogude Liitu ja on ka üks Boris Kummi ettekanne 1948. aasta parteikonverentsilt, milles ta kirjeldab Eesti vastupanuliikumise mahasurumist.
Selle põhjal on teada, et venelased teadsid rahvuskomiteest ja selle liikmetest juba 1943. aastal. Midagi sai NKVD loomulikult ka Eestis olevatelt spioonidelt, kuid suurem osa infost jõudis nendeni kaarega Suurbritanniast."
"27.09.2019, 15:57",arvamus,https://epl.delfi.ee/artikkel/87558211/vahur-kollom-eelarvet-kritiseeriv-reformierakond-jattis-ise-kasutamata-voimaluse-eestisse-rohkem-eurorahasid-kaasata,Vahur Kollom: eelarvet kritiseeriv Reformierakond jättis ise kasutamata võimaluse Eestisse rohkem eurorahasid kaasata,"Täpselt nendele teemadele juhtis Vabaerakond tähelepanu oma augustikuu esinduskogu poliitilises avalduses. Juba 2019. aasta mais kutsusime valitsust üles austama ühiskondlikku lepet ja teadusrahastuse kohta käivat eelarvestrateegia punkti uuesti üle vaatama. Teadusrahastuse kinnikülmutamine on suureks löögiks teadus- ja arendustegevuse elujõule ning Eesti arengule tervikuna, mille tagajärjed on ettearvamatud.
Võib-olla suurim vahe meie seisukohtades seisneb selles, et pooldame valitsuse pensionireformi.
Samuti valitsuse põhjendatud algatust vähendada kulutusi ministeeriumite haldusalades. Vabaerakond on alati rõhutanud vajadust riigi kulude oluliseks kokkuhoiuks. Avaliku sektori töö on vaja paremini korraldada ja riigi valitsemise kulusid ning tegevusi optimeerida.
Meie pakume ka lahendusi
Teine oluline vahe on aga meie retoorikas, sest oma avaldustes ning arvamustes oleme olnud konstruktiivselt kriitilised ja pakkunud välja ka lahendusi. Näiteks, kui räägime maksupoliitikast, siis Vabaerakonna programmiline seisukoht on, et maksustada tuleb eelkõige suurettevõtete tulu ja omakapitali, mitte töötamist ja väikeettevõtlust.
Lugedes Kaja Kallase arvamust, siis seal on palju sisulisi tähelepanekuid, kuid puuduvad lahendused ja ettepanekud. Oleks hea lugeda, mida nemad tegid ja teeksid valitsuses olles teistmoodi.
Küll aga erilist tähelepanu tekitas arvamusloos järgmine lõik: ""Eelarve koostajatel puudub pikk plaan, suund ja arusaam, mis saab Eestist tulevikus. Me kõik teame, et tulevikus vähenevad Eestile eraldatavad Euroopa Liidu investeeringurahad. Mõistlik oleks, et hakkame selle peale varakult mõtlema. Aga seda muret me eelarves ei näe. Me näeme hoopis seda, et EL raha sisse üritatakse peita riigi püsikulusid. See on vastutustundetu ja hammustab meid valusalt tagasi tulevikus.""
Euroopa rahad lähevad rikkamatele
Euroopa Liidu investeeringurahadele on Vabaerakond eesotsas Kaul Nurmiga tähelepanu juhtinud juba pikemat aega. Just Reformierakonna valitsuse ajal jättis Eesti riik taotlemata Euroopa Liidus lubatud erandit Eesti majandusterritooriumi kaheks jagamiseks toetuste mõttes. Paljud EL-iga liitunud riigid (näiteks Tšehhi, Poola, Ungari, Sloveenia ja Slovakkia) on jaganud oma riigi territooriumi mitmeks eraldi majanduspiirkonnaks eesmärgiga aidata riigi vähemarenenud piirkondi EL-i keskmisele kiiremini järele. Erandi taotlemine loonuks/loob eeldused majanduse arenguks väljaspool Tallinna ja selle lähiümbrust, tugevdades nii Eesti majanduslikku, sotsiaalset ja territoriaalset ühtekuuluvust. Lihtsamalt öeldes teeb vastav erand elu võimalikuks ka väljaspool nn kuldset ringi ja on oluline meede regionaalarengu seisukohalt.
Miks oli/on see jagamine oluline? Nimelt võtab EL struktuurifondide toetuste jagamisel liikmesriikidele aluseks nende SKT-le elaniku kohta kolmes eraldi kategoorias - vähemarenenud piirkond, üleminekupiirkond ja arenenud piirkond. Tänu nn kuldsele ringile (Tallinn ja selle lähiümbrus) hakkab Eesti finantsperioodil 2021-2027 kuuluma üleminekupiirkonda, mis toob kaasa 15% -lise omafinantseeringu kasvu 45%-ni. Ehk väga paljud kohalikud omavalitsused ei suuda tulevikus endale lubada EL toetusi. Miks jäeti vastav võimalus Reformierakonna valitsuse poolt kasutamata?
Lähtudes eeltoodust võib esitada ühe lihtsa küsimuse. Kas Reformierakond on oma valitsusperioodil käitunud vastutustundetult või mitte?"
"07.09.2017, 00:05",kultuur,https://epl.delfi.ee/artikkel/79425910/teatrite-tulud-kasvasid-mullu-ule-uheksa-miljoni-euro-kuid-uuslavastusi-tehti-vahem,"Teatrite tulud kasvasid mullu üle üheksa miljoni euro, kuid uuslavastusi tehti vähem","2016. aastal suurenes külastuste arv 39 444 võrra, kuigi võrreldes 2015. aastaga on vähenenud nii uuslavastuste kui ka repertuaaris sisalduvate lavastuste arv. Kõige rohkem publikut tõmbas taas rahvusooper Estonia, mille hittmuusikal „Viiuldaja katusel” korjas ka rekordarvu külastajaid. Võrreldes tunamullusega jäi pileti ja palga suhtarv samaks. Mõlemal aastal oli teatripileti keskmine hind 1% keskmisest kuupalgast."
"27.09.2018, 00:05",kultuur,https://epl.delfi.ee/artikkel/83788569/udo-steelfactory-paneb-kohati-hambaid-krigistama,U.D.O. „Steelfactory” paneb kohati hambaid krigistama,"Pärast paariaastast hingetõmbepausi, mil Udo Dirkschneider oma kunagise bändi Accept loominguga tuuritas, on ta stuudiosse naasnud, et mängida otsekohest, lihtsat ja jõulist metal-muusikat – täpselt sellist, millega ta aastate eest tuntuks sai.
„Steelfactory” lajatab tugeva pauguga, plaadi avalugu „Tongue Reaper” on tõsine keevitaja, mis näitab, et vanameistril on energiat ja toorest jõudu veel hilistes kuuekümnendateski. Laul, mis algab Dirkschneiderile omase karjega (ehkki noodid pole enam pooltki nii kõrged, kui „Fast as a Sharki” algusest mäletame), on täpselt see, mida U.D.O.-lt oodata võib ning sugugi mitte kehvem kui tema varasemad hitid. Meelde tuleb 2013. aasta plaat „Steelhammer”, fännide arvates U.D.O. nn tagasituleku album, mis algas taolise lööklauluga.
Umbes siin saab minu entusiasm otsa. Kui „Tongue Reaper” lõpeb, hakkab „Make the Move” – Accepti hiti „Living for Tonite” ebaõnnestunud koopia, millel on pealekauba väga rumalad ja piinlikud sõnad. Isegi kehvavõitu inglise keelega Udo pidanuks taipama, missuguse jama ta just paberile on pannud. „Steelfactory” halvemad palad on põhjakiht. „Hungry and Angry” on nõnda halb, et paneb hambaid krigistama.
Plaadi viieteistkümne pala hulgas on siiski ka õnnestunumaid – melanhoolsemad „In the Heat of the Night” ja „Pictures in My Dreams” ning ballaad „The Way” (ilmselge vihje Sinatra loole „My Way”). Kuna ballaadid on üks vanameistri tõmbenumbreid, pole üllatus, et just siis, kui hevihiid korraks hoo maha võtab, sünnivad albumi väärtuslikumad laulud. Kahjuks, nagu Dirkschneider isegi eneseteadlikult laulab, hakkab vana rokipeeru hääl väsima („My voice is growing older...”), ning ballaadides napib emotsiooni ja valu.
Albumi tõeline staar on kitarrist Andrey Smirnov, kes on nüüd olude sunnil kahekitarribändi jälle üksi jäetud. Soolode, meloodiate, lick’ide ja muu sellisega teeb ta lausa imesid. Kuigi verivärske kauamängiv on täis keskpäraseid laule, suudab Smirnov ühel või teisel moel neisse midagi meeldejäävat ja tõeliselt kaasakiskuvat leiutada.
ALBUM
U.D.O.
„Steelfactory”
AFM Records"
"25.03.2016, 23:55",lp,https://epl.delfi.ee/artikkel/74017423/moekunstnikud-inimesed-kandke-rohkem-varve,"Moekunstnikud: inimesed, kandke rohkem värve!","Lõppeval nädalal toimus kümnes Tallinn Fashion Week, mille jooksul jõudsid Kultuurikatlas lavale Eesti disainerite kõige värskemad kollektsioonid. Uurisime moenädalal üles astunud tegijate käest, milliseid stiilinõuandeid nad saabuvaks kevadeks annavad ja kuidas neile ülepea Tallinna tänavapilt meeldib.
Embassy of Fashioni moemaja moekunstnik Aldo Järvsoo soovitab: pimedal ajal võiks kas või juba turvalisuse kaalutlustel loobuda tumedast riietusest. „Värve ei pea kandma vaid soojal ajal ja tänavapilt saaks ka positiivsem!”
Värve sooviks tänavatel rohkem näha ka Thea Pilvet. „Moepilt võiks ikka lõbusam ja vabam olla, heledamaid ja rõõmsamaid toone võiks juurde tulla. Jalanõude trendides on praegu nii palju uuendusi, mis tänavapilti rikastaksid.”
Moenädalal esimest korda osalenud Maria Tammeorg ütleb, et siinsel tänavapildil pole häda midagi. „Minu soovitus on jääda iseendaks, kujundada välja oma stiil ja mitte alati traditsioone järgida. Võiks julgelt erinevaid stiile miksida ja uutest trendidest mõned esemed välja noppida ja need olemasolevaga sobitada,” annab ta stiilinõu.
Mille vastu eestlased rohkem eksivad? Thea nimetab mitut asja. Moe- esemete puhul mainib ta näiteks, et jalanõude ja ehete kokku sobitamisega võiks vahel rohkem vaeva näha. Mariale on silma jäänud, et inimesed kannavad vale suurusnumbri rõivaid ega oska rõhutada neid kehaosi, mille üle uhke olla. Teisalt jälle ei teata, kuidas varjata väikseid iluvigu. „Samuti ei tähenda liiga avar dekoltee ning väga liibuv ja napp rõivas, et ollakse veetlev ja stiilne.” Aldo toob ühe probleemina esile pidulikel üritustel riietumise. „Siiani otsustatakse minna pidulikele üritustele igapäevastes riietes, kartes end liialt üles lüüa. Mänguline reegel on hoopis see, et kui ilmud tavalisel päeval ilusas kleidis kontorisse, siis saad komplimente, ja kui lähed pidulikule sündmusele kontorikostüümis, siis võid end küll niimoodi turvaliselt tunda, kuid kahjuks tundub ka kogu sündmus igav – riietus võib meeleolu muuta.”"
"14.11.2020, 05:00",sport,https://epl.delfi.ee/artikkel/91641429/noorelt-tahtsa-otsuse-langetanud-joel-indermitte-flora-tanavusel-edul-on-kindel-pohjus-ja-tulevikuks-arenguruumi-jagub,Noorelt tähtsa otsuse langetanud Joel Indermitte: Flora tänavusel edul on kindel põhjus ja tulevikuks arenguruumi jagub,"33-aastase peatreeneri Jürgen Henni kõrval on selle eduka perioodi jooksul abitreenerina töötanud 27-aastane Joel Indermitte, kes on Eesti telepublikule tuttav ka jalgpallikommentaatori ja -eksperdina. Flora viimaste hooaegade edule vaadates on Indermitte kindel, et osas aspektides on võistkonnal võimalik paremaks saada. Ühtlasi tõi ta peagi lõppevast hooajast esile olulise nüansi, mis ilmselt aitas florakad nii kindlalt tiitlivõiduni.
„Meil on võistkonnas läinud kõik loogilist rada. Oleme suutnud iga aastaga areneda. See on olnud pikk ja eesmärgipärane töö,” tõdes Indermitte, kes on Flora esindusmeeskonnas abitreenerina töötanud nüüdseks kolm hooaega. „Tänavuse aasta võib siiamaani [ees seisab veel neli liigamängu] kordaläinuks lugeda, sest oleme kohtumistes suutnud alati mänguliselt sees olla. Lisaks oleme kõik selle ka tulemuseks vormistanud.”
„Kõhrevigastus oli piisavalt tõsine, et Eestisse naastes pidin mõtlema, mis edasi saab.”
Võrreldes varasema Floraga on tänavuse tiimi märksõna olnud oskus teiste Eesti tippmeeskondade vastu edukalt mängida. Varem on ikka jäädud FCI Levadia ja/või Nõmme Kaljuga peetud mängudes pigem kaotaja rolli, kuid tänavu ollakse kindlalt plussis.
„Eelmise hooaja tiitel ja edukas eurohooaeg andsid meile enesekindlust. Mängijatel tekkis usk enda võimetesse. Võib öelda, et just mentaalne pool on tänavu eriti arenenud,” kiitis Indermitte hoolealuseid. „Meeste olekust on näha, et kaotuse ja viigiga ei taheta leppida. Alati on eesmärgiks võit.”
Ent arenguruumi on. Abitreeneri sõnul võiks peamine motivaator olla ikka eurosari. „On pisiasju, milles saab paremaks minna,” märkis Indermitte. Ta tõi esile kohad, kus tuleks eelkõige juurde panna. „Kõik meie mehed on näinud, et Euroopas on palju kõrgem mängutempo. Peame tõstma treeningute intensiivsust ja kogu aeg asju kiiremini tegema. Kindlasti tuleks ka füüsilist poolt võimsamaks treenida. See aitaks vastaseid veelgi kõvemini pressida.”
Jalgpall 24/7 ja pingeid maandav korvpall
Joel Indermitte ellu mahub jalgpall sisuliselt 24/7. Floras teeb ta igapäevatööd, aga vutihuvilised saavad kuulata tema kommentaare Inglise ja Meistrite liiga kohtumistele ning aeg-ajalt ka Eesti koondise mängudele. Samuti on ta igal nädalal eetris Delfi taskuhäälingus „Futboliit”.
„Ööpäevas kipub tunde ikka väheks jääma. Olen lihtsalt suur jalgpalli- ja üldse spordi fänn. Seega vaatan jalgpalli sisuliselt igal võimalusel. Loomulikult on elus muidki tegevusi ja veedan ikka elukaaslasega ka aega,” tõdes Indermitte, kelle üks suuri huvisid ja hobisid on korvpall.
„Vend [Joosep Indermitte] on mänginud Eesti kõrgliiga tasemel. Seetõttu olen seda ala ikka kõrvalt jälginud ja ise ka mänginud. Praegu on korvpall hea löögastumisvahend, kus jalgpallimõtted vahepeal unustada.”
Nagu igas edukas koostöös, on ka Flora treeneripingil ühine suur vastutus. Kuid selle kõrval on jaotatud konkreetsemad töölõigud, mille eest peab igaüks ise hea seisma.
„Treeningutel on algus ja keskosa need, mille mina läbi viin. Kokkuvõttes ajame aga kogu aeg ühist asja,” avaldas Indermitte. „Endise kaitsjana on mängulise poole pealt ka kaitsemäng minu vastutusel. Lisaks veel standardolukorrad.”
„Praegu olen väga rahul, et sellise otsuse tegin. Mängijakarjäärile enam kurvalt tagasi ei vaata,” tõdes endine keskkaitsja, kes väljakul oli ikka häälekas võistkonna liider. Ent nüüd on vaja kohaneda hoopis teistsuguse rolliga. „Treenerina peab ikka emotsioone tagasi hoidma. Abitreenerina tuleb olla toeks nii peatreenerile kui ka mängijatele, kuigi vahel tahaksid emotsioonid ikka lõkkele lüüa. Samuti tuleb harjuda hoopis suurema vastutuskoormaga. Peatreeneril on see loomulikult veelgi suurem. Olen Flora duublis peatreener olnud, kuid see ei ole kindlasti sama mis esinduses.”
KES TA ON?
Joel Indermitte
Sündinud: 27. detsembril 1992
Mängijakarjäär
2008–2009 FC Flora II
2010 Viljandi Tulevik
2010 Valga Warrior
2011–2012 Viljandi
2013 FC Kuressaare
2014 Paide Linnameeskond
2014–2015 Atarfe CF (Hispaania)
2015 Paide Linnameeskond
Eesti A-koondises 2 mängu
Treenerikarjäär
2016–2017 FC Flora U-21 peatreener
2018–... FC Flora abitreener
"
"30.11.2015, 10:24",valismaa,https://epl.delfi.ee/artikkel/73080575/venemaal-on-taas-langemas-raudne-eesriie,"Venemaal on taas langemas ""raudne eesriie""","Venemaalaste pidevalt vähenevad valikuvõimalused rannapuhkuse veetmiseks on pannud mõnesid muretsema, et Moskva õhutab meelega isolatsionistlikumaid rahvuslikke meeleolusid majanduslike raskuste ja sõjalise avantürismi ajastul, kirjutas ajaleht Financial Times.
Türgi ja Egiptus olid ainsad sihtpunktid välismaal, mis olid paljudele venemaalastele endiselt kättesaadavad, vaatamata majandussurutisele ja rubla kukkumisele. Aasta esimeses pooles veetsid venemaalased välismaapuhkustest 38 protsenti Türgis ja Egiptuses, selgub valitsuse andmetest.
2013. aastal käis välismaal puhkamas 18 miljonit venemaalast ehk kaheksandik elanikkonnast. Kümne aastaga saavutati kolmekordne kasv.
Pärast neljaprotsendilist langust eelmisel aastal vähenes turism välismaale selle aasta esimeses pooles 34 protsenti. Pärast Türgi ja Egiptuse suhtes kehtestatud piiranguid kardetakse järgmisel aastal veel 40-protsendist langust, mis tähendab seda, et välismaad külastavate venemaalaste arv naaseb 2000. aastate keskpaiga tasemele.
Raudse eesriide vaim
„Sellel on väga negatiivne mõju Vene keskklassi integreerumisele normaalsetesse suhetesse teiste riikidega. See on väga murettekitav,“ kommenteeris Moskva kõrgema majanduskooli sotsiaalpoliitika instituudi direktor Sergei Smirnov. „See on raudeesriide vaim.“
Mõned riigid püüdsid Venemaa ja Türgi vahelist tüli kiiresti ära kasutada. Iisrael ennustas Vene turistide arvu kasvu 20-30 protsenti ning Abhaasia president lubas järgmisel aastal vastu võtta neli miljonit Vene turisti.
Enamasti ennustatakse aga, et Egiptuse ja Türgi ärakukkumine annab tõenäoliselt tulemuseks selle, et üha enam venemaalasi veedab puhkuse kodumaal.
Vene turismisektor, mis juba kannatab pankrotilaine all, sealhulgas näiteks riigi suuruselt teise lennufirma Transaero krahh, langeb ilmselt veelgi suuremasse kriisi.
Täielik kollaps
„Olukord on väga tõsine,“ ütles turismisektori esindaja Irina Tjurina. „Kui Türgi mais uuesti ei avane, on see täielik kollaps.“
Kiiruses, millega Kreml otsustas keelata puhkused Egiptuses ja Türgis, nähakse isolatsionistlikke püüdlusi.
„Isolatsionismi ja raudeesriide langetamise pooldajad võivad täna Krimmi veini klaase kokku lüüa,“ kirjutas PR-firma juht Aleksandr Boreiko Facebookis. „Pärast venemaalaste jaoks kahe populaarseima puhkusesihtkoha sulgemist ei ole enamik meie kaalmaalastest minu arvates vastu piiride täieliku sulgemise ideele, sest nad ei saa endale teisi sihtkohti lubada.“
Mõned Vene parlamendiliikmed on teinud ettepaneku väljasõiduviisade taastamiseks, mida viimati nähti nõukogude ajal.
„Pärast oktoobrirevolutsiooni kasvas üles põlvkond, kes arvas, et elu Nõukogude Liidus oli üsna normaalne ja parem kui teistes riikides, ma kardan, et kui see olukord edasi kestab, taasloome me sama mudeli,“ nentis Smirnov."
"19.12.2019, 00:07",kultuur,https://epl.delfi.ee/artikkel/88416575/the-irishman-puhas-kuiv-ja-tasane-monument,"„The Irishman”. Puhas, kuiv ja tasane monument","Krimidraama, mis on kokku toonud gangsterifilmide põhinäitlejad – Robert De Niro („Goodfellas”, „Ükskord Ameerikas”, „Casino”), Al Pacino („Ristiisa”, „Scarface”) ja Joe Pesci („Goodfellas”, „Casino”) –, on mitmel põhjusel markantne film. Charles Brandti raamatul „I Heard You Paint Houses” põhinev „The Irishman” mõjub kui teatud tüüpi krimidraamade lõpp, filmiajalugu kujundanud näitlejate generatsiooni ja sedalaadi kombinatsioonide viimane etteaste. Ühtlasi väljendab see Ühendriikide ajalugu vorminud kriminaalsete tegelaste ja sedalaadi maskuliinsuse väljasuremist. Kui lisada siia digitaalne noorendustehnoloogia, žanri mõttes suur 159 miljoni dollarine eelarve ja Netflixi strateegia ennast filmiväljal legitimeerida, siis pole ime, et filmist on saanud üks filmiaasta tähiseid."
"09.03.2016, 00:10",valismaa,https://epl.delfi.ee/artikkel/73892385/brusseli-turgi-maius-turklased-petsid-omad-loid-noa-selga-ise-oldi-naiivsed,"Brüsseli Türgi maius: türklased petsid, omad lõid noa selga, ise oldi naiivsed","Foto: Reuters/Scanpix
Ka kõige rahulikumatel EL-i riigijuhtidel on nende esmaspäevaõhtust koosviibimist jälginud diplomaatide sõnul närvid väga püsti. Põhjus on muidugi rändekriis ja selle lahendamise aina ahtamaks muutuvad valikud.
28 riigi- ja valitsusjuhti sõitsid Brüsselisse justkui vormistama Türgi peaministri Ahmet Davutoğluga ettevalmistatud kokkulepet, mis pidi Balkani rändetee suletuks kuulutama. Selle asemel satuti keset ootamatuid pöördeid võtnud sündmusi, mis tekitasid enneolematult palju paksu verd. Tagantjärele peab nentima, et EL-i juhid osutusid juba emapiimaga hea kauplemisoskuse kaasa saamud türklastega silmitsi olles erakordselt naiivseteks, arvates, et Ankara lubab lahendusi ilma midagi uut vastu küsimata.

Intriig hakkas arenema eelmisel reedel, kui Euroopa Ülemkogu president Donald Tusk saatis kõigile EL-i juhtidele kirja, milles teatas Türgiga saavutatud suurepärasest kokkuleppest. Tusk teatas uhkelt, et Türgi valitsus on talle lubanud tagasi võtta kõik Kreeka saartele saabunud majandusmigrandid (st peaaegu kõik peale rahvusvahelise kaitse alla kuuluvate süürlaste). Veelgi enam: juhul kui EL-i suunduv paat peetakse kinni juba Türgi vetes, võetakse valimata tagasi kõik paadis olijad.
Tuski kirjas polnud ühtegi viidet, et Türgi valitsus oleks soovinud vastu midagi rohkemat, kui neile möödunud sügisel lubati. Nimelt kolme miljardit eurot Türki jõudnud põgenike olukorra kergendamiseks, türklastele viisavabaduse kehtestamise kiirendamist ja igikestvate Türgi EL-iga liitumise läbirääkimistega edasi liikumist.
Tusk ja veel 26 EL-i juhti läksid pühapäeva õhtul rahulikult magama, lootes järgmiseks päevaks kavandatud suure leppe allkirjastamisel värsked välja näha. Unenägusid ei näinud aga Saksamaa kantsler Angela Merkel, EL-i eesistujamaa Hollandi peaminister Mark Rutte ja nende Türgi kolleeg Davutoğlu, kes kolmekesi koos õhtust sõid.
Nagu nüüd tagantjärele teada, pani Davutoğlu sel kohtumisel Merkeli ja Rutte ette Türgi nõudmised esmaspäeval kokkuleppe sõlmimiseks. Neist peamised olid karmid:
- peale möödunud sügisel saadud kolme miljardi euro tahab Türgi EL-ilt veel teist sama palju,
- viisavabaduse kehtestamise kiirendamise asemel tahab Türgi, et see juba hiljemalt juunis tegelikult kehtestataks,
- süürlasi tuleks otse Türgis asuvatest laagritest ümber asustada.
Nende nõudmiste täitmise vastutasuks suurendas Davutoğlu ka Türgi pakkumist. Ta teatas, et kui tema soovidega lepitakse, võtab Türgi tagasi absoluutselt kõik praegu Kreeka saartel olevad ja sinna saabuvad paadipõgenikud, hoolimata nende taustast. EL-il tuleb ainult võtta kohustus iga tagasi tulnud süürlase kohta üks süürlane Türgi põgenikelaagritest enda juurde ümber asustada.
Pole teada, mis täpselt kolmikõhtusöögil edasi toimus, kuid on fakt, et Merkel ja Rutte nõustusid Türgi nõudmistega. Merkelit kihutas kahtlemata tagant teadmine, et tal tuleb kohe rinda pista mitmel liidumaal toimuvate valimistega, kus lahendamata rändekriis mängib kaardid populistide kätte.
Diplomaadid kirjeldasid seejärel esmaspäeval kogunenud ülejäänud EL-i juhtide šokki, kui Davutoğlu hakkas kõiki peaaegu tänama kolme lisamiljardi, ümberasustamise jms eest. Vägeva kokkuleppe formaalseks heakskiitmiseks kokku kutsutud Euroopa Ülemkogu erakorraline istung kujunes hoopis idamaa basaariks, kus kaubeldi peamiselt üksteise pihta suunatud pahameele hulgaga.
Kõigepealt olid Tusk ja 26 riigijuhti pööraselt pahased Merkeli ja Rutte peale, kes olid tagaselja Davutoğlu nõudmiste peale justkui lubadusi andnud. Tusk oli teinud ühe diili ja nüüd tõmbasid Saksamaa ja Holland vaiba tema jalge alt, pahandasid ülejäänud.
Seejärel hakati väljendama kahtlust Türgi uute nõudmiste/pakkumiste teostatavuse üle. Näiteks on juriidiliselt kaheldav, kas EL saab rahvusvahelist õigust järgides Kreeka saartele saabunud ja seal asüüli taotlevad süürlased valimata Türki tagasi saata.

Türgiga kiire viisavabaduse kehtestamisega nõustumise pärast avaldasid kartust mõnegi idapoolse riigi esindajad, sealhulgas Eesti peaminister Taavi Rõivas. Kui see saab teoks EL-i reegleid rikkudes, siis mis sõnumi saadab see piinlikult täpsusega seaduspügalate elluviimise poole astuvatele Ukrainale ja Gruusiale?
Mis puutub süürlaste ümberasustamisse, siis seda ei saa ju ka süsteemi ja piirideta teha. Eriti kõva lärmi lõi Ungari.
Südaöösel sai selgeks, et nii kiiresti ei saa EL siiski Türgi uutele nõudmistele allkirja anda. Kokkulepe üritatakse sõlmida tuleva nädala lõpus. Fakt on, et EL annab Türgi uutele nõudmistele järele: nad saavad veel kolm miljardit ja nii kiirema viisavabaduse kui ka süürlaste ümberasustamise. Kui selle hind on ka mõne vähema reegli painutamine, siis olgu. Peaasi, et paadiralli Kreekasse lõpeks.
Rändekriisile koos Türgiga lahendust otsivad EL-i juhid on püsti hädas riigis toimuva inimõiguste ja kodanikuvabaduste piiramisega, mis läheb vastuollu EL-i väärtustega, kuid mille kallal võtma hakkamine võiks jälle ohustada Ankara koostööd rändekriisi lahendamiseks.
Eriti puudutab see meediavabadust, mille järjekordse piiramise näitega tulid Türgi võimud välja möödunud reedel, võttes üle suure valitsuse seisukohtadele oponeeriva ajalehe Zaman ja sellega seotud meediagrupi.
Esmaspäeval ülemkogu istungile saabunud riigijuhid kinnitasid, et räägivad Türgiga tõsiselt meediavabaduse austamisest. Itaalia peaminister Matteo Renzi lasi koguni lekitada, et tema ei kiida heaks ühtki kokkulepet, mis ei maini pressivabaduse austamise vajalikkust Türgis.
Kuid öösel avalikustatud ülemkogu järelduste tekstis oli neist kõvadest sõnadest saanud üpris pehme lauseke muu jutu seas: „EL-i liidrid arutasid Türgi peaministriga muu hulgas ka meedia olukorda Türgis.”"
"05.06.2018, 00:05",kultuur,https://epl.delfi.ee/artikkel/82541699/louhimies-noudlik-rezissoor-kes-ootab-ka-oma-naitlejatelt-jaagitut-puhendumist,"Louhimies – nõudlik režissöör, kes ootab ka oma näitlejatelt jäägitut pühendumist","Kevadel lahvatas Soomes #MeToo laine: täna Eesti kinodesse jõudva filmi „Tundmatu sõdur” režissööri Aku Louhimiest (49) on mitu naisnäitlejat süüdistanud filmide võtetel alandamises ja jõhkras kohtlemises. Luubi alla võeti Louhimiehe varasemad linateosed, kuigi ka selle filmi kohta on Soome meedias kirjutatud, et sõdureid kehastanud mehi kurnati ja näljutati, et kõik ekraanil ehedam välja näeks.
Louhimies on üks Soome tuntumaid režissööre, kelle tööd on pälvinud auhindu, nüüd aga justkui näiks, et tulemused, vähemalt osaliselt, on saavutatud näitlejate arvelt. Näiteks on režissöörile etteheiteid teinud Pihla Viitala, kirjeldades, kuidas filmi „Käsk” võtetel pandi tema ihule ja juustesse prussakaid, kuidas režissöör valas talle grimmi tarbeks kohvi pähe ja sülitas talle peale, sundis sööma toitu, mille too oli just välja oksendanud jne. Ka tõi näitleja esile, et Louhimies olla lapsnäitlejale valetanud tema vanemate surma kohta, et „ausamat” reaktsiooni saada.
Mündil on aga ka teine pool – pärast YLE veebiportaalis avaldatud naisnäitlejate pihtimusi kirjutas Louhimies Facebooki pikema postituse, kus vabandas ebamugavuste pärast, kuid on nii seal kui ka hiljem intervjuudes mitmed süüdistused (sülitamine, lapsele valetamine, okse söömine jms) tagasi lükanud. „Minu töö on suuresti inimese jälgimine ja mõistmine. Mitmes oma filmis olen püüdnud tabada inimese olemust ilma teda kaitsvate kihtideta ja see on näitlejatelt ja kogu meeskonnalt palju nõudnud. Väide, et ma ei austa näitlejaid, on väär,” kirjutas Louhimies oma Facebookis.
Operaator Ants Martin Vahur, kes on koos Louhimiehega teinud neli mängufilmi („Tundmatu sõdur” nende seas) ja ühe telesarja, tunnistab, et režissöör on väga töökas filmitegija, kes hoolib oma filmidest väga. Seetõttu on ta ka üsna nõudlik ja ootab näitlejatelt ja võttegrupilt samasugust pühendumust. „Samas pole ma kunagi näinud, et ta oleks kedagi ebainimlikult kohelnud või jõuga midagi nõudma hakanud. Kui keegi on ei öelnud, on ta seda aktsepteerinud. Isegi „Tundmatu sõduri” filmimisel, kus näitlejad ööbisid võttenädala sees telkides, paigutati nad kohe korralikku majutusse, kui nad näiteks haigestusid või end kehvasti tundsid. Seda meetodit kasutati isegi ekstrate puhul, kellest üldiselt maailma filmipraktikas väga ei hoolita,” rääkis Vahur.
Samas ei olnud Vahur tegev eelmainitud filmi „Käsk” juures ega saa seetõttu konkreetsied süüdistusi kommenteerida. „Tean, et Aku soovib näitlejatelt enam kui enamik režissööre, kes oma näitlejaid hellalt poputavad, seega võivad tema meetodid teinekord tänapäeva kontekstis tõesti üle piiri minna,” tunnistas Vahur. Samas on kõik näitleja operaatori kinnitusel Louhimiehe nõudmistega kursis, seda on neile eelnevalt ka öeldud. „Niipalju, kui ma tean, siis enamikule sobib selline meetod väga hästi, kuna nad näevad, et režissöör hoolib oma projektist ja tahab, et sellest tuleks hea film. Ka võttemeeskonnale on need tihti päris rasked projektid, aga leevendav asjaolu on teadmine, et suure tõenäosusega tuleb sellest hea film.”
Vahur leiab, et Louhimiehe #MeToo kampaania laines sotsiaalmeedias võlla tõmbamine oli ülekohtune ja kindlasti mitte väljateenitud. „Paljud inimesed, kes seal sõna võtsid, pole ise kunagi Akuga koos töötanudki. Sotsiaalmeedial on väga suur jõud, mille potentsiaalseid tagajärgi ei kiputa teinekord tajuma.”"
"20.05.2016, 15:29",arileht,https://epl.delfi.ee/artikkel/74586067/loe-millised-vangerdused-toimusid-riigifirmade-noukogudes,"Loe, millised vangerdused toimusid riigifirmade nõukogudes","Eesti Posti uueks nõukogu liikmeks saab ettevõtja ja tänane riigikogu liige Meelis Mälberg, kes asendab seal majandusministeeriumi kantslerit Merike Saksa. Meelis Mälberg on pikaajalise ettevõtluskogemusega ettevõtja ning Räpina paberivabriku omanik.
Rahandusminister Sven Sesteri soovitusel nimetati nõukogu liikmed nelja riigi osalusega ettevõttesse. Lennuliiklusteeninduse AS nõukogusse nimetati Cinzia Siig, kes vahetab seal välja Urmas Klaasi.
Cinzia Siig on MP Capital Grupp OÜ juhatuse liige. Cinzia Siigil on kauane ettevõtluskogemus turismiäris ning ta on varasemalt täitnud nõukogu liikme ülesandeid AS-is Tallinna Lennujaam ja nõukogu esimehe ülesandeid Ettevõtluse Arendamise Sihtasutuses.
Eesti Raudtee nõukogu liikmeks saab Tiit Riisalo, kes vahetab seal välja Aivar Sõerdi. Riisalol on pikaajaline kogemus raudtee- ja logistikasektoris. Ta on kuulunud raudtee valdkonnas tegutseva ettevõtte tegevjuhtkonda ning aktsiaseltside Tallinna Sadam ja Tallinna Lennujaam nõukogudesse.
Liinirongide AS nõukogusse nimetati Andres Arrak. Andres Arrak on majanduspublitsist.
Transpordi Varahalduse nõukogust lahkub Märt Murd ja uueks liikmeks saab Kaupo Raag. Raag on rahandusministeeriumi riigivara osakonna juhtivanalüütik.
Riigi Infokommunikatsiooni Sihtasutuse nõukogust kutsutakse tagasi Kristjan Kitvel ning määratakse Rahandusministeeriumi Infotehnoloogiakeskus direktor Margus Noorma. Kaitseministeeriumi esindajana nimetatakse Riigi Infokommunikatsiooni Sihtasutuse nõukogusse kantsler Jonatan Vseviov."
"16.01.2019, 00:00",sport,https://epl.delfi.ee/artikkel/85031613/piltuudis-ott-tanak-kihutab-juunis-tallinnas,PILTUUDIS | Ott Tänak kihutab juunis Tallinnas,"Eilsel pressikonverentsil rääkis Eesti parim rallimees Ott Tänak tuleval nädalal Monte Carlos startivast autoralli MM-i hooajast ning kinnitas, et hooaja lõpus rahuldab teda vaid meistritiitel
Veel anti teada, et 30. juunil toimub Tallinna lauluväljakul teine Delfi korraldatav rallipäev. Delfi ja Eesti Päevalehe peatoimetaja Urmo Soonvaldi sõnul kihutavad Tänak ja paljud teised tuntud sõitjad publiku rõõmuks krossikartidel. Pressikonverentsil kergitati veidike katet ka aprillis linastuvalt filmilt, mis räägib Tänakust ja tema elust WRC-maailmas."
"10.12.2018, 00:07",uudised,https://epl.delfi.ee/artikkel/84701553/kihnus-avati-tuletorn-ja-parimustalu,Kihnus avati tuletorn ja pärimustalu,"Tuletorn ja pärimustalu on omavahel üsna otseselt seotud – majakas kuulub küll veeteede ametile, kuid seda haldab ja hoiab külastajatele avatuna sihtasutus Kihnu Kultuuriruum.
Veeteede ameti peadirektor Rene Arikas ütles, et Kihnu majakas sai igati moodsa sisseseade. Arutledes selle üle, miks on üldse vaja huvilistele majakaid lahti hoida, sõnas Arikas, et küllap peegeldub selles ka üldisem huvi merekultuuri vastu. Näiteks Kihnu tuletorni külastab aastas keskmiselt 8000 inimest.
Tänavusel juubeliaastal eraldati ametile riigieelarvest 1,5 miljonit eurot lisaraha, et rekonstrueerida viis tuletorni: Kihnu, Vilsandi, Ruhnu, Tallinna sihi alumine ja Narva-Jõesuu tuletorn. Selgus aga, et selle raha eest suudetakse rekonstrueerida vaid Kihnu ja Vilsandi tuletorn ning tellida rekonstrueerimisprojektid Tallinna sihi alumisele ja Ruhnu tuletornile, Narva-Jõesuu majaka jaoks raha ei jätku. Eelisjärjekorras on olnud need tuletornid, mida on võimalik pärast ka laiemalt kasutada ehk külastajatele avada. Järgmisena on ametil plaanis remontida Vilsandi majakas, mis samuti külastajatele avatakse.
Metsamaa pärimustalu ostis sihtasutus Kihnu Kultuuriruum 2008. aastal ning sattus lennukate plaanidega – maja korrastada ja rajada sinna pärimuskultuuri arendamise keskus – otse masusse. Siiani on kihnlastel okas hinges mõne toona otsuste tegemise juures olnud poliitiku vastu, kes nende plaanidest suuremat ei pidanud.
Väikse sõnavõtu pidas ka Kihnu Virve, kes oli teinud majaka avamise puhuks uue laulu. Tema pöördus otse ministrite poole ja soovitas neil rohkem mõelda pensionäridele, kellel on vahel majanduslikult väga raske. Ta avaldas lootust, et teinekord läheb mingi raha kas või eksikombel hädaliste kaukasse."
"15.10.2020, 21:47",arvamus,https://epl.delfi.ee/artikkel/91372401/paeva-teema-juku-kalle-raid-suitsetamise-keelamisest-rodudel-edasi-reguleerime-mida-ma-enda-kinnisvaral-teha-voin,"PÄEVA TEEMA | Juku-Kalle Raid suitsetamise keelamisest rõdudel: edasi reguleerime, mida ma enda kinnisvaral teha võin?","Ajaloos teatakse kitsarööpmelist raudteed kui juurdeveoraudteed, mida kasutati – nagu nimigi ütleb – kaugematest kolgastest laiarööpmelise raudtee ""juurde"" kaupa vedades, et see saaks laia ilma kanduda. Kitsas raudtee oli aeglane, kohmakas ja väga provintslik ning näiteks Tallinnast Väänasse sõitis rong 2,5 tundi, ehkki vahe on 20 kilomeetri jagu. Lihtsalt tossutas, tegi pikki peatusi ja uimerdas niisama.
Mentaalselt võiks ju tõmmata võrdluse ideedega – on lennukad ideed, laiarööpmelised ideed ja kitsarööpmelised ideed. Milline idee, selline pea. Ma ei tea, kas ajastu on selline imelik, aga kitsarööpmelised peakolud annavad ühiskonnas üha enam tunda.
Eelkõige nõuab kolklik mõtteviis kõikide arusaamatute, ebameeldivatena tunduvate või veidrate nähtuste ärakeelamist. Jumala eest, nagu vene külamuttide kogum, kes naabri talu öösel põlema panevad, kuna too on teistsugune.
Kusagil prääksub midagi peapiiskop ja mingid kaabud, kes teavad, kes kellega elama peaks, nüüd aga tulid geeniused ja hakkavad rõdul suitsetamist ära keelama. Ma ei tahagi kirjutada, et suitsetamine on lahe ja kasulik, küll aga juhtida tähelepanu ohtlikule ja rumalale tendentsile: piiritule reguleerimissoovile, keelatud ühiskonnale.
Suitsetamine on ainult üks samm. Kui suitsetamine on probleem, võiks ju tegeleda selgitustööga, aga lollpead käituvad nagu ikka: keelame ära, paneme linnukese kirja ja valimistel saab vastu rinda peksta ning uhkelt karjuda. Suitsetajad aga kolivad kööki, suitsetavad kubusse, mis kannab aroomi kaunilt üle terve maja laiali, kõigile võrdselt. Eks järgmine asi ole imeline soov hakata reguleerima, mida sa oma kinnisvaral teha tohid või tegema pead.
Te olete ikka vaimust vaesed, kulla keelajad, põrutada saanud vaimsed invaliidid. Kas tõesti on meelest läinud ühiskonnavorm, mille põhiline hoob olidki vaid keelamised. Ja nüüd teeme seda vabatahtlikult?
Puhake palun oma kitsarööpmelist pead. Maailm ei koosne ainult tervislikest või teile meeldivatest asjadest. Kui tahad ühiskonnas elada, pead paratamatult leppima, et osad riigialamad teevad midagi, millest sa aru ei saa, mis ei meeldi või mis on isegikahjulik. Mahla jood, kurvaloomulise ajukasvajaga keelaja? Seal on sama palju suhkurt kui kokakoolas.
Kellelgi ei ole mingit õigust hakata keeldudega kellegi elu ümber ehitama.
Kuidas meile meeldiks, kui...
Nii et jõudu tööle, kitsarööpmeliste peadega inimesed. Ehitage endale üks lahe vangla. Ja ärge imestage, kui teised sinna tulla ei taha.
""Päeva Teema"" on Eesti Päevalehe arvamustoimetuse rubriik, kus arutletakse konkreetsel päeval aktuaalsel teemal. Tervise Arengu Instituudi direktor Annika Veimer teatas hiljuti, et lähiriikides on kortermajade rõdudel ja akendel suitsetamine reguleeritud ning seda võiks teha ka Eestis."
"30.06.2020, 19:48",arvamus,https://epl.delfi.ee/artikkel/90321031/faktikontroll-kas-yana-toomil-on-oigus-et-opositsiooniparteid-on-koalitsioonist-populaarsemad,"FAKTIKONTROLL | Kas Yana Toomil on õigus, et opositsiooniparteid on koalitsioonist populaarsemad?","TSITAAT
Euroopa Parlamendi liige Yana Toom (Keskerakond) ütles 25. juunil intervjuus Toomas Sildamile (ERR): ""Ütleme siis, et opositsioon on alati summaarselt populaarsem kui koalitsioon.""
KONTROLL
Uurime kõige uuemaid erakondlike eelistuste reitinguid.
26. juunil avaldatud MTÜ Ühiskonnauuringute Instituudi ja uuringufirma Norstat Eesti AS koostöös läbi viidud uuringu põhjal on koalitsiooni- ja opositsioonierakondade reitingudjärgnevad:
KoalitsioonKE: 24,8%EKRE: 17,4%IE: 5,3%
Summaarne populaarsus: 47,5%
OpositsioonRE: 31%SDE: 8,5%
Summaarne populaarsus: 39,5%
Kantar Emori viimaste uuringute tulemusena oli juunis koalitsioonierakondade summaarne toetus 43% ja opositsiooniparteide summaarne toetus 38%.
2019. aasta mais, kui Jüri Ratase teine valitsus oli just ametisse astunud, oli koalitsioonierakondade summaarne toetus 38% ja opositsiooniparteide summaarne toetus 47%, kuid trend oli muutunud 2020. aasta märtsiks, kui koalitsioonierakondade toetus oli tõusnud 42%-le ning opostitsiooniparteide oma langenud 41%-le.
Nende andmete põhjal järeldame, et opositsioon ei ole alati summaarselt populaarsem kui koalitsioon.
OTSUS
Vale.
PROJEKTIST
Hea lugeja! Kui ka sinule jääb silma mõni valekahtlusega väide, saada see julgelt aadressile faktikontroll@delfi.ee.
Eesti Päevalehe, Delfi ja Eesti Väitlusseltsi 2017. aastal käivitatud projektis Faktikontroll jälgitakse, kuidas poliitikud faktidega ringi käivad. Väitlusseltsi juures tegutsevad faktikontrolörid jälgivad igapäevaselt poliitikute ja teiste arvamusliidrite meedias väljaöeldavat ning kontrollivad erinevaid esmapilgul kahtlust äratavaid või küsimusi tekitavaid väiteid. Kontrolli tulemused ilmuvad EPL/Delfi Arvamusveebis ning seal antakse poliitikute väidetele hinne kuuepunktiskaalal: naeruväärne, vale, pigem vale, nii ja naa, pigem tõsi ja tõsi."
"16.11.2020, 16:58",arvamus,https://epl.delfi.ee/artikkel/91686395/psuhholoog-katri-eveli-kalaus-ettevotted-ja-riigiasutused-on-hakanud-koroonakriisis-tellima-vaimse-tervise-seminare,Psühholoog Katri-Eveli Kalaus: ettevõtted ja riigiasutused on hakanud koroonakriisis tellima vaimse tervise seminare,"Ravijärjekorrad on Psühhiaatria ja psühhoteraapia keskusesse SENSUS alati olnud väga pikad. Teenusele soovijate hulk on väga suur. Kõiki esmakordseid kliente ei saagi me teenusele võtta ning peame neile ära ütlema. Muidu ei jätkuks meie korduvatele klientidele vastuvõtuaegu.
Kindlasti on koroonakriisist tingitud ebamäärasus ja praktilised probleemid kasvatanud muretsemist ja ärevust. See häirib enesetunnet, keskendumist ja und. Seeläbi võib olla mõjutatud iga kliendi tegevusvaldkond. Muretsemise sisus on ka muutusi. Muretsetakse ka enam haiguste ja tervise, lähedaste pärast.
Meeleolu alanemisele aitab kaasa ka vahelduse vähenemine. Hetkel on paljud meeldivad tegevused mittesoovitatavad ja inimesed töötavad kodus.
Küll on psüühikahäirete üldine jaotus klientide hulgas jäänud samaks. Ikka on enim ärevushäireid, mille kõrvale tuleb sageli ka depressioon.
Psüühikahäirete ja probleemide hindamine on individuaalne ja personaalne. Kliendi seisund hinnatakse erinevate psühhodiagnostikameetoditega ja selle põhjal määratakse sekkumine (tõenduspõhine psühhoteraapia, ravimid, ajustimulatsioon või nende kombinatsioon).
Huvitav on siiski märkida, et paljud meie riigiasutustest ja eraettevõtetest koostööpartnerid on üha enam tellinud oma meeskonnale vaimse tervise seminare, koos konkreetsete psühhoteraapiatehnikate õppimise ning psüühika hindamisega.
Nii saab kogu meeskond märgatud, sarnaselt haritud ja paljude psüühikahäirete tekkimine ka ennetatud."
"02.07.2016, 00:10",lp,https://epl.delfi.ee/artikkel/74917213/lehtpeet-ravimtaim-toidulaual,"Lehtpeet, ravimtaim toidulaual","Vahemere rannikult pärinev hariliku peedi (Beta vulgaris) teisend lehtpeet kogub meilgi üha rohkem populaarsust. See kollaste, oranžide, punaste või lillakate rootsudega aedvili on kõigi kultuurpeetide – söögi-, sööda- ja suhkru- peedi – ühine esivanem, mida esiti hakati kultiveerima ravimtaimena.
Arvatakse, et lehtpeet ehk mangold rändas Sitsiiliast üle Süüria Babülooniasse, kus seda kasvatati üle 4000 aasta tagasi. Vana-Kreekas tunti lehtpeeti 5. sajandil eKr ravimtaimena, hiljem köögiviljana.
Lehtpeet on kalorivaene, ent see-eest toitainerikas, sisaldades ohtralt kiudaineid, E-, K-, C-, A- ja B-grupi vitamiine, mineraalaineid (kaalium, fosfor, jood, raud, kaltsium, magneesium) ja flavonoide. Mangold on üks antioksüdandirikkamaid toidutaimi, selles on beetakaroteeni, tsinki, luteiini, zeaksantiini, kvertsitiini ja teisi haigustega võitlevaid taimseid ühendeid. Lehtpeedis on ka biotiini, mis aitab juukseid tugevdada ja nende kasvu kiirendada, ning oblik- ja sirelhapet, millest viimane aitab reguleerida vere glükoosisisaldust.
Lehtpeeti saab kasutada nagu spinatit: seda võib praadida, aurutada, keeta, hautada ja vokkida. Väiksemaid lehti saab kasutada toidus tervena ja kuumtöötlemata (nt lisada värskele salatile), suurematel aga tuleks lehed varre küljest eraldada. Varsi ei tasu ära visata, sest need saab samuti roogadele lisada, kui need enne pehmeks küpsetada.
Nagu spinati puhulgi, on ka selle köögivilja suurepärased kaaslased või ja oliiviõli, tugevamaitselised juustud, küüslauk, piiniapähklid, samuti kerge hape: sidrunimahl või palsamiäädikas. 
See on kiiresti valmiv roog ning suveõhtuks sobivalt kerge ja taljesõbralik.
u 400 g suurune punt lehtpeeti
200–300 g tooreid kooritud krevette või hiidkreveti sabasid
poole sidruni mahl
2 suurt küüslauguküünt
võid
soola, musta pipart
Sega krevetid (kui kasutad külmutatuid, siis sulata ja nõruta need enne korralikult) poole sidruni mahla ja ühe hakitud küüslauguküünega, maitsesta musta pipraga ja jäta seisma, kuni tegeled lehtpeediga.
Pese lehtpeet, eemalda varred. Keeda varsi u 3 minutit, kuni need on pehmed, nõruta korralikult ja haki u 2 cm juppideks. Lehed kuivata, lõika tükkideks ja prae pannil või sees koos teise hakitud küüslauguküünega pehmeks. Lisa hakitud varred ja prae veel paar minutit pidevalt segades. Maitsesta värskelt jahvatatud pipra ja soolaga.
Võta lehtpeet pannilt, pane pannile võid ja prae selles paar minutit pidevalt segades krevette, kuni need on küpsenud, nii et hall värv on muutunud valge ja roosa seguks. Serveeri kohe."
"07.07.2020, 00:05",arileht,https://epl.delfi.ee/artikkel/90361823/elu-vaikesaartel-tunamullu-teise-ilma-lainud-aegna-aktivisti-unistus-sai-tuult-tiibadesse,ELU VÄIKESAARTEL | Tunamullu teise ilma läinud Aegna aktivisti unistus sai tuult tiibadesse,"Tunamullu lahkus pika haiguse tagajärjel ja ainult 43-aastasena reklaamifirma Imagine asutaja ja juht Margo Kütt. Ta oli aastaid olnud üks häälekaim Aegna aktivist ning soovinud ühendada saarel tegutsevaid maaomanikke ja ettevõtjaid. Plaan ei tahtnud aga kuidagi õnnestuda. 2017. aastal müüs Kütt ühe krundi maha ning vaid mõni päev enne tema siit ilmast lahkumist jõustus endise riigiaktsiaseltsi Leek puhkemaja müügitehing. Ta oli surivooril õnnelik, et hoone sai just neile omanikele.
Aegna saar on põnev paik. Vahepeal on siin püsivalt elanud sadu inimesi, siis jälle valitsenud peaaegu täielik tühjus. On elatud türannist ettevõtja hirmuvalitsuse all, hiljem taas nauditud rahulikku elu keset merd. Vanemad inimesed mäletavad nõukogude aega, kui saarel asusid toonaste suurettevõtete suvilad, meenutatakse ka rohkearvulist piirivalvurite kogukonda. Kui veel mõni aasta tagasi elas Aegna nagu varjusurmas, siis viimastel aastatel on pildile tulnud uued majaomanikud. Neist üks, eesti päritolu kunstnik Eléonore Marie Olga de Montesquiou Fezensac laseb näiteks parasjagu korda teha legendaarset Flora puhkemaja.
Ja tundub, et ka Margo Kütt ei eksinud, sest Aegna sadama lähedal endises Leegi majas on hiljuti valmis saanud luksuslik majutusasutus Admiralimaja. Saar vajas juba aastaid kohta, kus turismirühmad ja ööbijad saaksid korralikku toitlustust. Admiralimajja saavad praegu ettetellimisel tulla ainult grupid. Seda arendavad elukaaslased Elinor Kimmel ja Raul Rink, nad mõlemad on tuntud mereentusiastid ja mereturismi arendajad. Nemad omandasidki Kütilt hoone ja andsid sellele uue elu.
Admiralimaja pidajatega jõuame esmalt Külaniidu teele, kus on koguni kaks majutusasutust. Aadressil Külaniidu 3 asuva puhkemaja perenaine on Malle Möll, kes on saarel elanud ja suvitanud aastakümneid. Veel mõni aasta tagasi pakkus saarel majutust üksnes tema.
„Talvel elan ma Mustamäel mugavustega korteris. Maja on siin selline, et ahju ei ole, kütta ei saa. Õnneks paistab selle peale nii hommiku- kui ka õhtupäike. Tuul käib läbi – ei mingit hallitust,” ütleb Möll, kes esmaspäeval meie külastuse ajal koristab eelmisel päeval lahkunud külaliste järelt.
„Elu on nagu lill potis. Istud, jalad rohul, ja kuulad linnulaulu. Rebasepoisid käivad õue peal, nendeta ei möödu päevagi.”
Malle Mölli vanem poeg oli nelja-aastane, kui pere saarele kolis. Nüüd on ta 49. Üle 15 aasta tagasi saatis Möll mõlemad pojad Talleksi kontorisse Mustamäel. Ta ütles, et rääkigu poisid oma lugu ära. Sellise nimega firmat enam ei olnud, aga kontor oli alles.
„Poistele öeldi seal, et neil ei ole huvi müüa. Miks peaks? Paar päeva läks mööda, siis helistati ja öeldi: ikka saate. Hoone oli aastaid tühjana seisnud. Endine Klementi komandant hoidis sel silma peal, aga viimasel hetkel saime jaole,” tõdeb Malle Möll. „Elektritraadid olid siin läbi lõigatud, sest tekkinud oli 5000-kroonine võlg. Katus oli sisse langemas, vesi sorises tubadesse.”
Nüüd on siin täielik retroöömaja, sest ehitistes pole tehtud muud kui hädavajalikku remonti. Mõnikord on Möllid mõelnud, et ehk peaks ikka midagi arendama, aga siis on neile selgeks tehtud, et praegune ongi vinge. Uhkusega ütleb Möll, et juulikuus peatub seal jalgpallur Joel Lindpere oma treenitavate lastega.
„Kui nüüd nõukaaega meenutada, siis ei tule ühtegi halba asja meelde. Piirivalvurid olid meie sõbrad, sest nad said tasuta kinno – seisid nagu pääsukesed tagareas. 30 kopikat täiskasvanutele ja kümme lastele. Samuti oli siin baar, Kommunaari majas oli väga hea söök ja küpsetati ka saia,” meenutab Möll.
Koroona leviku tõkestamine on nende külastatavust küll mõjutanud, aga see ongi tema sõnul hea. Nad ei ajagi tüüpilist äri, siin on ka oma suvekodu.
See on unistuste koht. Rannast näeb Tallinna kesklinna, ometi ollakse keset loodust.
Saarel ekskursiooni tehes läheneme järgmiseks Kosmose puhkemajale, mille Margo Kütilt ostsid Petrina Irvine Newdigate Reynolds ja Zoot Nel. Kui esmaspäeval saart külastame, ei ole pererahvast kodus, kuid veel eelmisel päeval olid siinsed võrkkiiged rahvast täis.
„Siin käivad hipilikumad inimesed. Nad ise on ka sellised,” ütleb Elinor Kimmel rõõmsalt.
Saarel edasi liikudes jõuame suursuguse Flora puhkemajani, milles veel mõni aasta tagasi tegutses söögikoht. See pandi kinni ja hoone ostis Eléonore de Montesquiou, kes on Eestiga seotud mitmeti. Hoonega on tal ilmselgelt mingid plaanid, sest hoovis toimetavad vilkalt töömehed. Montesquioud kohal ei ole, aga saame temaga siiski ühendust, et küsida, kas „eramaa” sildiga krundile tuleb eramaja või midagi kõigile.
Aegna saarele väga lähedalt mööduvad suured reisilaevad. Nende tekitatud lained, n-ö Tallinki lained, räsivad väikest kaid, mille kaudu saarele pääseb. Kui aga kai ääres peaks seisma mõni alus, on suur oht, et see saab vastu sadamasilda põrgates viga. Paatidega sõidetakse otse randa, aga kallimate alustega pole kuhugi tulla.
Tõnu Soodla ettevõttele Orientor OÜ kuulub saare üks suuremaid maju, kus kunagi peatusid Eesti Paberi töötajad ja nende sugulased. Hiiglaslik hoone seisab niisama ja ootab paremat aega. Soodla näitab näpuga Tallinna linna peale, sest tõik, et administratiivselt kuulub Aegna Kesklinna alla, on siinset elu tugevasti pärssinud.
Administratiivselt kuulub Aegna Kesklinna alla, see on siinset elu tugevasti pärssinud, sest välistas kõik väikesaarte eurotoetused.
Saar on täis põnevaid hooneid, mis ootavad paremat tulevikku. Jõuame ringiga tagasi Admiralimaja juurde. Elinor Kimmel sõnastab selle, millele tegelikult kõik saare turismiteenusepakkujad mõtlevad või mõtlema peaksid – esmajärjekorras on Aegnale olulised loodust armastav klient, vaikus ja rahu.
Hiigelgruppidele, kes soovivad saarele tulla ainult alkoholi jooma, öeldakse lihtsalt ei. „Tahame saarel omavahel hästi läbi saada. Meil on majas näiteks reegel, et kella 23-ks peab õues vaikus olema. Kõik kliendid saavad sellest aru. Metsa ja randa võid minna kõvema häälega juttu rääkima. Majas pole helipiiranguid, aga arvestama peab ka oma seltskonna puhkamisvajadusega.”
Kimmel on elukaaslasega 16 aastat pakkunud transporti eri saartele. Nüüdseks on neil valikusse jäänud peamiselt Aegna, Naissaar ja Prangli, sest kodusadam on Viimsi Rohuneeme sadam. „Teisel pool, mandril, on kaheksa aastat tegutsenud populaarne Kaptenimaja. Aegna Admiralimaja on selle jätk,” ütleb Kimmel.
Hiigelgruppidele, kes soovivad saarele tulla ainult alkoholi jooma, öeldakse lihtsalt ei.
Watersport.ee kaatritega on igal aastal Aegnale sõitnud 5000–10 000 inimest. Kimmeli sõnul on nende eelis lühike maa ja kindel teenus. Linna rahastatav laevake sõidab saarele tund aega.
„Kui on torm, siis viieminutine kaatri- või laevasõit Rohuneeme sadamast on üleüldse ainuke mõistlik variant. Kui ilm on aga väga meeletu, siis otsustab ikkagi kapten, kas saarele sõita on mõistlik või mitte. Kellegi elu ohtu panna või hirmu tekitada me ei soovi. Häirinud on see, kui liinilaev viib tuulise ilmaga inimesed saarele ja siis õhtul järele ei lähe, kuigi ilmaennustus midagi paremat ei lubanud. See tekitab stressi nii turistides kui saare elanikes ja ettevõtjates.”
Nii nagu peaaegu kõik, kellel on saarel kinnistu, toob ka Kimmel esile sadamamure, kuid tema sel veel niipea lahendust ei näe.
Muide, Aegna saarel on enim maju vähetuntud ettevõtja Toomas Kleesmendi käes. Omal ajal ostis ta need hooned kurikuulsa AS Multisuse pankrotipesast. Aeg-ajalt on mõni neist müügis olnud, kuid tehinguni pole jõutud. Paraku ei õnnestunud teada saada, mida Kleesment nende hoonetega teha soovib. Talle kuuluvad kaks endise Kommunaari maja, Klementi suvemaja ja Facio söökla.
Facio oli saare valitseja ja plaanib uuesti elavneda
Ehitusfirma Facio oli 1990-ndatel Aegna saarel tõsine tegija. 1988. aastal loodud tootmis- ja teeninduskooperatiivist sai hiljem aktsiaselts Facio. Neil oli saarel mitu majutushoonet, söökla ja välimüügipunktid. Kaks hooaega korraldati isegi laevaliiklust. Facio tegu ja nägu Toomas Tromp meenutab, et korraga pandi liinile kaks-kolm tollaselt Eesti Merelaevanduselt üüritud 200-kohalist laeva.
„Tegime saarel ainsana ka remondi- ja ehitustöid, sealhulgas rajasime üle nelja kilomeetri uut veetorustikku ja viisime joogivee enamiku suvemajade juurde,” meenutab Tromp. Ilusatel suvehommikutel sõitis saarele laevadega kuni 600 inimest, peale nende oli siin sadakond alalist puhkajat. Peatselt alanud erastamisel osalemiseks Faciol jõudu ei jätkunud. Tromp ütleb, et uued omanikud ei suutnud või ei soovinud saare arengusse investeerida ja tasapisi jäi elu seal soiku. Alles jäid üksikud entusiastid.
Facio ei lahkunud aga saarelt lõplikult. Praegu kuulub neile kaks krunti, millel asuvad suuresti amortiseerunud suvemajad. Plaan on need korda teha ja neid lubatud mahus laiendada, et hakata pakkuma puhke- ja majutusteenuseid ning korraldada suveüritusi.
„Ümberehituse projektid on juba mitu aastat riiulil, ka teeninduseks ja reisijate veoks vajalik sõiduk seisab Kakumäe sadamas ootel. Ehitusfirmana saaksime vajalike töödega kergesti hakkama,” avab Tromp kaarte. Ka tema räägib sellest, kuidas kogu edasine tegevus seisab sadama puudumise taga. Ta soovitab linnal, riigil ja erakapitalil raha kokku panna ja see valmis teha.
Tromp ütleb, et hea sadam on näiteks Naissaare trump, kuid tegelikult võiks just Aegna olla külastajate eelistatuim. Viimsist saab kaatriga kohale minutitega, saar on ise kompaktsem ja n-ö paremini sisse elatud ehk olemas on teed ja muud kommunikatsioonid.
„Puhkekohana väga ligitõmbav saar on praegu pigem unustatud. Aegna oma puhta liivaranna, ilusa männimetsa, mitmekesise looduskoosluse, merekindluse säilmete ja kirju ajalooga võiks olla tallinlaste ja turistide üks meelispaiku. Tõsi, saare loodus on õrn, suures osas kaitse all ega talu suuri inimhulki. Mõistlike eeskirjade abiga saaks püsivat kahju loodusele kindlasti vältida,” usub Tromp.
""Elu väikesaartel"" on Ärilehe suvesari, kus meie majandusajakirjanikud vahendavad lugusid Eesti ettevõtlusest riigi pisikestel äärealadel."
"22.01.2021, 22:00",arvamus,https://epl.delfi.ee/artikkel/92341493/nadal-kommentaariumis-saatke-putinile-ikea-kataloog,NÄDAL KOMMENTAARIUMIS: saatke Putinile IKEA kataloog!,"Esmaspäev, 18.01
Aleksei Navalnõi naasmine Venemaale oli sel nädalal mitu päeva maailmas peamine poliitiline teema. Pühapäeval peeti Moskvas Navalnõi lennujaamas kinni, mõnda aega polnud tema asukoht teada. Siis ilmus ta välja Himkisse ja esmaspäeva pärastlõunal mõisteti kohut tema üle sealses politseijaoskonnas otse NKVD juhi Jagoda portree all. Teema paelus ka meie kommenteerijaid ning võib öelda, et sel nädalal varjutas see lausa Ameerika 46. presidendi Bideni ametisse vannutamise tseremoonia Washingtonis. (Loe lähemalt siit)
kaabude Tori täkk„Praegu toimuv näeb välja kassi ja hiire mängu järjekordse episoodina.Kes kellega mängib, millised on võidud ja kaotused, kui palju Navalnõi ise on nüüd mängija ja kui palju ettur - ei tea.Kuid selge on, et Navalnõi oli nõus selles mängus osalema.Seetõttu ei saa ma talle kui süütule kannatajale kaasa tunda.Ja tema kui mängija eest kaasa elamiseks peaksime mõistma hästi, kui iseseisev ta oma mängus on, kelle huve ta selles esindab ja mida tema võit meie, eestlaste, jaoks tähendab. Siin on kõik paraku väga segane.”
Raido„Respekt. Julge ja aus mees! Mina tema asemel sellesse bandiidiriiki ei oleks naasnud,aga ju mehel on kodumaa tulevik hinges. Soovin talle parimat, kuigi raske uskuda.”
KC„Navalnõil on julgust. Müts maha. Ei tea ühtegi Eesti poliitikut, kes sarnases situatsioonis julgeks oma printsiipide nimel vabatahtlikult vabadusest loobuda. Vene vanglad ei ole ka lust ja lillepidu.”
Teisipäev, 19.01
Teist nädalat jätkusid koalitsioonikõnelused Keskerakonna ja Reformierakonna vahel. EPL-i veebitoimetaja Lennart Käämer avaldas repliigi, milles kritiseeris Reformierakonna juhi Kaja Kallase järeleandlikkust kõnelustel („Kaja Kallas on valitsuskõnelustel näidanud end nõrga ja järeleandliku juhina”). Lugu loeti, jagati ja kommenteeriti palju. Kuid nagu ikka oli kommenteerijatel asjast oma arvamus.
Lagmar Tamp„Reformierakonna pääsemine valitsusse oli teenimatu, erakonnale ja Eesti poliitikale endale oleks parem olnud, kui oleks veel mõned aastad varumeestepingil istutud ja lõpuks riigikogu valimistele uute juhtidega mindud. Sest andke andeks: viimased neli aastat on Reformierakonna juhid vaid oodanud, et neile toodaks Stenbocki maja võti ja nende vastased variseksid ise oma pattude all kokku. Lõpuks varisesidki, kuid mitte tänu Reformierakonnale. Nüüd ollakse suures õnnejunnis valmis tegema mida iganes.”
joe1„2019 kevadel lükkas Jüri Kaja kõrvale ja moodustas ise valitsuse.Tollal võis arvata, et juhtmõtteks sellise otsuse tegemisel oli vaid peaministritoolil maksimaalselt püksitagumikku poleerida.Vaadates Kaja praegust sahmimist tundub, et Jüri kuues/seitsmes meel andis mõista, et ta otsus oli ka Eesti seisukohalt ainuõige.”
Maali, maalt muidugi„Kas on kellelgi ette näidata, millal irisejad rahul on olnud? Pärast valimisvõitu iriseti, et Kaja Kallas oli liiga jäik, nüüd, et liiga järeleandlik. Vahepeal, et äkki on õppinud jne. Tänage õnne juba seepärast, et räuskajate ja ropendajate võimalused rahva moraali rikkuda on pisut vähemaks jäänud. Juba see annab rõõmu edasi elada. Kommentaariumides käib allapoole vööd mõttelaad muidugi edasi, aga ju siis pole rohkemaks võimeid.”
Sapine Stjoopa„Autor kultiveerib Eestis juba vanadest aegadest pärit arusaama, et juht peabki olema autoritaarne pujäänik, kes raiub ainult oma ja teiste arvamusega üldse ei arvesta. Olgu see Keskerakond milline tahes (ei hakka siinkohal laskuma nende hindamise teemasse), aga selge on ka see, et kui sa tahad valitsust moodustada, siis tuleb tahes-tahtmata mingeid kompromisse teha. Kui sa jääd 100%-liselt oma partei programmi juurde, siis valitsust moodustada ei ole paraku võimalik. Seega uus juht peaks olema pühendatud koostöö otsimisele, mitte ajama nui neljaks oma autoritaarset poliitikat.”
Kolmapäev, 20.01
Kired teise samba ümber ei vaibu. Arvamustoimetaja Villu Zirnask kirjutas vastuse suhtekorraldaja Janek Mäggi teise samba-kriitilisele loole ja lubas ise samba juurde jääda („Janek, elu jätkub ka peale 66. eluaastat – meil või pärijatel. Mina jään teise sambasse”). Iseenesest on ju vaid positiivne, kui tulevikuteemadel arutatakse. Ka kommenteerijad lõid keskustelus kaasa.
parim hind„Lgp Villu Zirnask, palun näidake oma arvutustes ka I samba pensioni prognoositavat kasvu ja selle mõjusid I + II samba pensioni kogusummale. Või elab ka hr. Zirnask heas usus, et I samba pension on II sambaga liitunutel sama mitteliitunutega ja II samba kogumine tuleb sinna lihtsalt boonusena lisaks?”
Merike„Me räägime kogu aeg 1500 eurosest kuupalgast. Väga suur hulk eesti inimesi teenib vahemikus 550-800 eurot brutos ja selliste summade juures kogunev rahasumma on väga naeruväärne.15 aastaga on kogunenud natuke üle 6000 euro. inflatsioon ka veel juurde arvestada ja mis siis järgi jääks? Paarkümmend eurot kuus pensionilisa? Naeruväärne ju!”
Lara„Minu poolest las olla edasi. See on summa, mis koguneb tasapisi ja märkamatult ning on mõningane lisa enda säästudele. Võtaks välja ainult juhul, kui endal on kindlalt parem idee ja oskused seda summat märkimisväärselt kasvatada.”
Neljapäev, 21.01
Kolmapäeval leidis Washingtonis aset möödunud aasta 3. novembril valimised võitnud demokraadist poliitiku Joe Bideni ametisse astumise tseremoonia. Sellest tõukus neljapäevase EPL-i juhtkiri, mis vaatab presidendi ametiajale lootusrikkalt („Biden annab uue hingamise”). Mõistagi on meie president Kaljulaid, kuid see ei tähenda, et eestlasele ei peaks korda minema, kes on presidendiks Atlandi taga. Kommenteerijaid ei jätnud see sündmus igatahes külmaks.
Urru Varroauk„Nõukogude ajal räägiti meil (igasugused Alatalud, Põdrad, Hazakud jne): vaadake läände, seal on pidevalt konfliktid, meeleavaldused ja streigid- varsti on läänega lõpp! Siis kukkus üks teatud riik kokku ja üldse mitte lääs. Konflikt, mis toimub avalikult ja lahendatakse avalikult, on demokraatia loomulik element ja just see annab demokraatlikule süsteemile stabiilsuse. Lõppude lõpuks, kui neil teemadel ei räägita või neid ei lahendata avalikult, siis need kuhjuvad kuhugi ja siis kõik laguneb. Seetõttu ei usu ma, et Ameerikat on võimalik maha matta.
Mis puutub polariseerumist, siis lugesin hiljuti raamatut, milles kirjeldati 90ndate alguse USA kongressi. Ja polariseerumine ning vastasseisud olid nii kõvad, et vabariiklased ja demokraadid einestasid isegi söökla erinevates laudades. Ma kahtlustan, et polariseerumine, mis täna USA-s valitseb, pole nii suur, kui räägitakse, ja on olnud aegu, kus see on ka kõrgem olnud. Nad jäävad ellu selles, mis täna toimub- ärge muretsege niipalju ameeriklaste toimetuleku pärast, muretsege enda pärast!”
Kes ülekannet vaatas,„see nägi, et tseremoonia oli masendav - esimest korda ajaloos vannutati USA president ametisse rahvast täiesti isoleerituna, ainult kutsutud külalised, sõdurid ja rahva asemel... lihtsalt kümned tuhanded lipud! Üldplaanis olid näha tohutud tühjad alad, kus varem alati olid olnud kodanikud...”
Kalvis„49% USA rahvast ei tahtnud Joed! Samuti on äkki vaikus kuidas Donald Trumpilekandideerimise keeld pannakse.Nagu ei suutnud Donaldki müüri ehitada, ei muutu USA-s siseselt suurt midagi. Välispoliitikas ja majanduses jätkatakse endistviisi. Mõned kõlavad allkirja antakse ja edasi on ilmetu juhtimine.”
Reede, 22.01
Aleksei Navalnõi jätkab oma korruptsiooni-vastaste uurimuste avaldamist isegi vahi all olles. Uusim film räägib üksikasjalikult Gelendžiki „Putini paleest”, millest info sai avalikkuse jaoks teatavaks 2015. aastal. Seekordne film, mis pajatab korruptiivsete finantsskeemides ehituse taga ning visualiseerib vaataja jaoks koguni Putini mereäärse lossi interjööre, sai ka palju tähelepanu Eestis. EPL avaldas reedel osa Navalnõi uurimusest ja nagu näha ei jätnud idanaabri presidendi elamise luksus ja rikkus ka kommenteerijaid külmaks. (Loe lähemalt siit)
Aet Süvariik„Väike kokkuvõte filmist: palees on Putinil rõdudega teater, stripiklubi, vesipiibubaar, kasiino, mänguautomaatide tuba, mänguautode saal, vesidisko ja põrandaalune hoki.Vaatasin filmi ja kõik, oh õudust, oli nii kole. 10 miljardi euro ehk ühe Eesti aastase riigieelarve eest oleks olnud võimalik ehitada midagi normaalset. Saatke pensionärile Ikea 2021. aasta tootekataloog!”
puuhunt„Talle võib panna Hitleriga sama diagnoosi. Too ehitas ka Bergsdorfi eralossi ja lõpuks elas punkrites. Elanud ta seal vast pole, kuna ehitavad kogu aeg aga seost näitab nonde veinitehaste toodangu pidev serveerimine Kremli laual, samas kui müügil neid pole. Aga hea film,selle eest võiks Oscari anda.”
võimas„Võimas, võimas. Kindlasti annab see peremehele ka igavese elu. Raisata see mõttetutele pärijatele... Kes on seda väärt?Võimatu ette kujutada, kui elad oma 60 ruutmeetrises. Paneelmajas, ja iga kuu jõllitad kuu makseid.Aga selle ülalpidamine! Venelasel on avar hing ja tal ei ole kahju oma presidendi jaoks. Pealegi said endised tsaarid oma uhkete lossidega hakkama. Küllap Venemaa saab seda endale lubada. Suur riik ja selleni meie mõistus ei ulatu.”"
"06.08.2016, 00:05",lp,https://epl.delfi.ee/artikkel/75253901/kaabikuna-noidade-keskel,Kääbikuna nõidade keskel,"Käsmu metsas suure Matsikivi juures mustikaid korjates või meremuuseumi rannal pikutades tundusid need teated küll hirmsad, kuid kauged ja uskumatud. Umbes samamoodi võis tunda Bilbo Baggins, kelle rahulikku kääbikuurgu turvalises Maakonnas tungis trobikond päkapikke, kes hämaruse saabudes hakkasid pajatama lugusid lohedest ja mäekollidest, veristest lahingutest ja tules hävivatest linnadest. Need jutud ajasid ihu judisema, kuid ei seostunud mitte kuidagi kääbikute rahumeelse eluga. Nii olin ka mina Käsmus täiesti veendunud, et olgu mis on, meremuuseumi rannas ei kihuta mulle otsa ükski hullunud veokijuht ja Matsikivi tagant ei ilmu iialgi välja pommivööga ususõdalast.
Aga „Sõrmuste isanda” raamatust me teame, et viimaks jõudis kurjus ka Maakonda ning suure sõja viimane lahing peeti just nimelt seal.
Praegune olukord maailmas tuletab kahtlasel kombel meelde päevi kahe maailmasõja vahel, mil samuti kõikjal Euroopas, aga ka mujal maailmas kogusid populaarsust autoritaarsed juhid ja kõva käe pooldajad. Mehed, kes häälekalt oma lihtsaid tõdesid kuulutavad ja väidavad, et ainult nemad teavad, kuidas asjad tegelikult on. Senine eliit oli usalduse kaotanud ja pääsu otsiti posijate juurest – sest kui ametlik meditsiin sind aidata ei mõista, siis minnakse ju ikka nõia juurde. Mõtelgem mitme Euroopa riigi enesekindlatele valitsejatele, mõtelgem Brexiti juhtkujudele, mõtelgem sellele, mis toimub Türgis. Ja Donald Trumpi peale isegi ei taha mõtelda.
Selle kõige kõrval tunduvad meie presidendivalimised, mis ju samuti kirgi sünnitavad, nunnud ja ohutud nagu kääbikute vihane vaidlus selle üle, kelle piiburohi on kangem ja kes mõistab puhuda täiuslikumaid suitsurõngaid. Pole midagi öelda – hästi elame! Ja see on mõeldud siiralt. Ühtegi tõeliselt ohtlikku ja üdini ebameeldivat isikut meie presidendikandidaatide hulgas ju pole.
Ent laias ilmas muutuvad posijad ja maagid üha populaarsemaks ja muinasjutud juhivad masse. Eks ole ju kõiki neid enesetapurünnakuidki põhjustanud ennekõike lapsik usk sellesse, et teisi inimesi tappes tehakse rõõmu väljamõeldud üliolendile ja kindlustatakse enesele igavene elu väljamõeldud paradiisis. Kui suudaks inimestele selgeks teha, et see pole nii, plahvatus lihtsalt lõpetab su ainsa ja kordumatu eksistentsi ning sind ei oota ees mingit tasu teispoolsuses, siis ehk ei kiputaks end nii agaralt ohvriks tooma. Seevastu üritada islamile vastu astuda Euroopa kristlikule traditsioonile rõhudes on sama, mis soovitada ennast viskist segi kamminud alkohoolikule: jäta see solk maha, meie siis Euroopas joome ikka viina!
Ainult täielik kainus on see, mis päästab. Aga kuidas seda saavutada? Euroopa ei suuda ju mingilgi moel islamimaailma teiseks muuta, seda enam, kui eneselgi ikka veel väikesed promillid sees. Midagi pole parata: nii kaua, kuni leidub inimesi, kes usuvad, et üliolend neile käske jagab, peame leppima väga ebaturvalise maailmaga."
"28.07.2017, 17:14",lp,https://epl.delfi.ee/artikkel/78584874/marika-tuus-laul-napilt-jain-raja-teele-osast-ilma,Marika Tuus-Laul: napilt jäin Raja Teele osast ilma,"„Kevade” filmi ma ei pääsenud, see-eest valiti mind 101 tüdruku seast Eesti esimesse läänelikku muusikafilmi, meenutab riigi­kogulane Marika Tuus-Laul (66).
Nõmme tüdruk
• „Olen Nõmme tüdruk ja elasin hästi kokkukuuluvas perekonnas. Isa käis tööl Tallinna Inventariseerimise Büroos, oli ametilt insener. Ema oli esialgu kodune, õmbles ja kudus meile riided selga ning küpsetas. Ükski nädalavahetus ei möödunud imemaitsvate pikkade porgandi- või kapsasaiade ja pirukateta. Jõuluhommikul valmisid liivaküpsised, ämbritäis piparkooke oli juba nädal enne pühi valmis. Verivorste tegime jõuludeks samuti ise. Hiljem, kui ema tööl käis, tegin ise taina valmis ja ema pani koju jõudes pirukad ahju.
Mälestused lapsepõlvest on kõige kaunimad. Iseäranis mäletan lumerohkeid ja külmi talvi, mil tuli hoovis lausa jääd raiuda. Meie vend Heimariga püüdsime vanemaid nii palju aidata, kui saime. Õppisime vanematelt ausust, töökust ja hariduse tähtsust.
Nõmmel asunud puumaja taastasime nullist, õuna-, marja- ja lilleaed sai rajatud kivivaremetele. Saime isegi eeskujuliku maja tiitli. Siis aga tuli omandireform ja see maja anti kaugetele sugulastele. Isa, kes oli aastaid maja remontinud ja täiustanud, juurdeehitisi rajanud, ei elanudki seda üle. Varsti pärast tagastamist sai ta insuldi ja suri.”
Kallis vend.
• „Käisime vennaga 10. keskkoolis, mis oli meil üsna kodu lähedal. Kooliminekuga meenub üks kurvavõitu lugu – nimelt arvas ema, et kes neid patse ikka hommikuti punuda jõuab, ja lõikas mu pikad patsid maha.
Kooliajal aitas ja juhendas vanem vend Heimar mind kogu aeg. Vahetunnis käis ta mind vaatamas, eriti siis, kui oli mõne koerustükiga hakkama saanud. Ju ta lootis, et kui ta esimesele korrusele väikest õde vaatama tuleb, leevendab see karistust.
Heimar hakkas varakult popmuusikat kuulama ja ise bändides kaasa tegema. Meie kõrval elasid Heimari vanemad sõbrad ja nii jõudis rokkmuusika ka minuni. Sellise muusika tundmine polnud eakohane, olin ju väike, aga tänu vennale olin kõigega kursis. Kui koolist õhtusest vahetusest koju jõudsin, oli Heimar igasuguseid lugusid lindistanud ja mängis neid mulle ette. See muusika ja väiksed isa tehtud värvilised jõulutulukesi meenutavad lambid on eredalt meeles. Koolipidude ajal hoidis vend mul silma peal ega lasknud võõrastel poistel väga ligi tikkuda.
Olime ja oleme Heimariga seniajani väga lähedased. Me ei kujuta üldse ette, kuidas saab õe-venna vahel olla konflikt. Seda pole meil olnud. Tulime samal aastal riigikokku ja oleme neli koosseisu järjest siin olnud, sellist asja pole varem juhtunud.”
Teele asemel „lääne” filmi
• „Kaks viimast keskkooliaastat käisin Tallinna 39. keskkoolis, kus meil oli ka filmikursus. Ühel õhtul läksime klassiga kinno Partisan ja juhuslikult valiti seal kandidaate „Kevade” filmi Teele osatäitjaks. Ise ka ei uskunud, aga lõpuks olime Riina Heinaga kahe viimasena lõppvoorus. Kui hiljem küsisin, miks valiti Riina, aga mitte mind, vastati, et neil oli Teeleks vaja tugevat maatüdruku tüüpi. Mina olin vastupidi kõhn, lühike ja nääpsuke.
Pärast „Kevadet” hakati tegema „Ahvatluste tundi” (1970), kus olin ühes peaosas. Läksin jube julgelt peale, alles hiljem sain teada, et 101 tüdruku seast valiti välja just mind. „Ahvatluste tund” oli Eesti esimene värviline muusikafilm, aga sellel ei läinud hästi, oli tolle aja kohta liiga läänelik ja seetõttu näidati filmi ainult uusaastaööl. See film võib-olla andiski mulle tõuke minna Tallinna pedagoogilisse instituuti näitejuhtimist õppima.”
Elu telemaja koridorides..
• „1980-ndatel õppisin kaugõppes Tartu ülikoolis ajakirjandust. Lehetöö mulle meeldis, olin Harju Elus natuke kätt proovinud ja tahtsin pärast pedagoogilist instituuti veel midagi õppida. Pärast ülikooli lõpetamist 1986. aastal läksin kohe tööle telesse, „Aktuaalsesse kaamerasse”. Alguses võeti mind infokogujaks, aga ühel päeval oli vaja võttele minna ja nii ma pea ees vette hüppasin. Paar kuud kulus sisseelamiseks, pärast seda tegin hilisõhtuseid uudiseid otsast lõpuni ise. Kokku olin „Aktuaalses kaameras” üheksa aastat. Uudistesaate kõrval hakkasin Mati Talviku juures žurnalistikasaadetesse lugusid tegema, õppisin neid tehes ennekõike teravust. Sellest kasvas välja tarbijasaade „Knopka”, mida sai veetud seitse aastat.
ERR-i 60 aasta juubelil tehtud pildil olen koos kunagise diktori Merle Randmaa-Aruga. Saime tuttavaks Tartu ülikoolis, kus käisime ühel kursusel, ja oleme siiamaani sõbrannad.
Ega mul palju sõbrannasid pole, sõbrannatamise jaoks peab olema aega, aga riigikogu töö kõrvalt seda eriti pole.”
Pulmad Pühajärve kaldal
• „Lapsepõlvesuved veetsime vennaga Otepääl, sest vanaema oli sealt pärit. Mäletan, et juba mitu päeva enne vanaema juurde sõitu käis kõhust judin läbi, et nüüd on jälle Lõuna-Eestisse minek!
Kui tuli Uunoga idee abieluranda sõuda, oligi esimene mõte pidada pulmapidu Otepääl Pühajärve restoranis. Pärast pulmi tahtsime soetada ühise maakodu. Uuno on palju aastaid elanud Kuremaal, kus on nende pere kodu, aga tahtsime siiski täiesti oma elamist. Kui Uuno saatis mulle meili koos kinnisvarapakkumisega, olin juba pilte vaadates võlutud. Nii me Otepää kuplite vahele oma maakodu rajasimegi ja nüüd püüame kõik nädalavahetused seal veeta.
Pärast uuesti abiellumist (Marika Tuus-Lauli esimene abikaasa Rein Tuus suri 2005. aastal – toim) ja uue maakodu rajamist leidis minu juurde taas tee ravimtaimedega tegelemine. Ka nooruspõlves ei ostnud ma ravimtaimi poest ega turult, vaid otsisin ise loodusest nii kaua, kuni leidsin vajamineva. Abikaasa Uuno tegi isegi vanast eestiaegsest hekslimasinast taimede peenestaja ja ehitas suure taimekuivati. Ta toetab mind kõiges, on tõelise ideaalse abikaasa võrdkuju. Temas on romantilisust, tähelepanelikkust, insenerlikku mõtlemist. Mõned Uuno iseloomujooned meenutavad mulle mu kadunud isa.”
Reisid ja valus reaalsus
• „Rahvusvahelise parlamentidevahelise liidu (IPU) kaudu, mille delegatsiooni olen aastaid kuulunud, olen saanud päris palju reisida. Kevaditi valitakse sihtkoht, sel sügisel oleme näiteks Genfis.
Sellel fotol olen Etioopias, kuhu IPU-ga 2009. aastal sõitsime. Kohati oli väga valus vaadata, kuidas vaesuses elatakse. Sealsamas tänaval seisis laps, kellest oli järel vaid luu ja nahk... Emad võtavad oma vastsündinud lapse ja lasevad tema organeid lõigata, et raha teenida. See on uskumatu ja valus tõde. Etioopias valitseb meeletu vaesus, aga sa ei saa mitte midagi teha ega kuidagi aidata. Ebaõiglust on palju, oma tööga riigikogus püüan ma midagi Eestimaal ära teha. Ajakirjanikuna sain kirjeldada ja osutada, nüüd saan tegusid mõjutada või vähemalt kõik hingelt ära öelda.
Suuremas pildis on poliitika muidugi muutunud. Vanasti olid aatepõhised erakonnad, nüüd on vaid kaine majandamine, maksude liigutamine ja raha ühest taskust teise tõstmine.”"
"01.07.2019, 00:10",arvamus,https://epl.delfi.ee/artikkel/86690933/juhtkiri-soojad-arge-ikka-kaotage-valvsust,"JUHTKIRI | Sööjad, ärge ikka kaotage valvsust","Esitledes toiduainete koostise erinevuste uuringut, tõdes Euroopa Komisjon hiljuti rahulolevalt, et enamikul juhtudel vastas koostis toodete esitlusviisile. Erinevuste puhul ei leidnud uuring järjepidavat geograafilist seaduspära ja pealegi ei tähendavat koostise erinevus tingimata toote kvaliteedi erinevust.
Niisiis, kas paari aasta eest suureks teemaks tõusnud toidurassismi – rahvusvahelised toidutootjad müüvad Ida-Euroopas kehvema koostisega toitu kui Lääne-Euroopas – polegi olemas? Jah, nii karmi sõna kui „toidurassism“ pole ilmselt tõesti põhjust kasutada. See aga ei tähenda, et Euroopa Liidus toidu märgistamise ja turustamisega kõik korras oleks, kuigi just nii tõttas Euroopa toiduainetööstuse liitude ühendus seda uuringut tõlgendama. Tegelikult ei saa Euroopa tarbijad praegu toitu ostes olla kindlad, et nad ostavad seda, mida näevad.
Piiratud ulatusega uuring, mis ka tegijate endi sõnul „ei esinda EL-i turul olevate toiduainete tohutut mitmekesisust“, näitas ju, et ligi kolmandikul juhtudel ei saa tarbija teises liikmesriigis tuttava pakendiga toitu ostes päris seda, mida ta arvab ostvat – sisu on vähesel määral või vahel ka palju erinev. Segadust tekitavaks võib tegelikult pidada ka neid rohkem kui veerandit juhtumeid, kus nii pakend kui ka koostisosad on küll erinevad, kuid toodet müüakse sama brändinime all.
Tootjatel on sellisele segadusele mitmesuguseid põhjendusi: piirkonniti erinevad maitse-eelistused, riikide erinevad toidukoostise nõuded jmt. Ent kui toidutootjad suudavad tootmisliine seadistada nii, et eri turgudele mõeldud toodete koostis mõnevõrra erineb, siis ei tohiks neil üle jõu käia pakendi kujundamine nii, et tarbija saaks aru, mis on prantslaste maitsele vastav veisepuljong, mis Läti oludele sobivaks timmitud hommikusöögihelbed jne.
Eelmainitud uuring puudutab bränditud toiduaineid müüvaid suurfirmasid, kuid toidupettusest rääkides ei saa piirduda üksnes nende kritiseerimisega. Eesti maasikate pähe müüdavad Poola maasikad, Eesti õunte nime all turustatavad teadmata päritolu õunad, ökomee pähe müüdud tavaline mesi ... Kui toidu koostis on teile oluline, tasub tähelepanelik olla nii hüpermarketis kui ka turul, nii rahvusvahelise kui ka kohaliku toidu puhul. Päris lõpuni ei suuda ükski riiklik instants lahendada probleemi, et osa tootjaid püüab oma turustatavat toitu teenimatult kasulikuks-tervislikuks rääkida."
"08.05.2015, 01:00",valismaa,https://epl.delfi.ee/artikkel/71419427/voidupuha-ei-tahista-meiega-uksnes-fasistid-ja-argpuksid,Võidupüha ei tähista meiega üksnes fašistid ja argpüksid,"Foto: Reuters/Scanpix

„Kuuleme siin teie kohta igasuguseid jutte. Venelasi aetakse välja! Jälle ehitatakse koonduslaagreid! Fašism tõstab pead!”

Keskealine Ivan vangutab arusaamatuses pead. Tema isa langes kohe esimesel sõjanädalal vangi, põgenes, püüti uuesti kinni, põgenes jälle, ühines partisanidega ja lõpetas sõja Berliinis. See on tema perekonna suur lugu. Aga nüüd… 
Jevgeni Petrov lõpetas sõjatee Königsbergis. Ta naudib kontserti, mille Moskva linnavõimud on veteranide auks korraldanud. Aga üht ei suuda Petrov mõista: „See on meie, nõukogude rahva ühine pidu. Paljud hurjutavad nüüd meid, ka teie, Eesti poliitikud. Miks? Me oleme ju vennad, võitlus fašismiga on meie ühine asi!”
Märksa vihasemasse vormi valab patriootlikult meelestatud venelaste tunded riigiduuma aseesimees, Liberaaldemokraatliku Partei juht Vladimir Žirinovski. „Kes siia tulla ei saa, sellel, tähendab, pole midagi tähistada! Ei pea end võitjaks! Nõrgukesed! Nagu Obama. Ise ei ole kunagi võidelnud. On internetis elanud.” Ta on kutsunud laudkonna veterane endaga aastapäeva puhul viina võtma. Žirinovski räägib, veteranid kuulavad. 
Klounaadi kuldsuuna tuntud „liberaaldemokraadi” jutt pakub enamat kui ainult folkloorset huvi. Tema on üks katsesarv, millega võimud kõige radikaalsemas vormis uusi mõtteviise katsetavad. Positiivse tagasiside korral jõuab üht-teist ka ametlikku poliitikasse.

Politoloog Dmitri Oreškini arvates kannavad maailma meeleolud edasi võimude teadlikku poliitikat. 
„Nemad jätsid tulemata sellepärast, et kardavad,” tutvustab ta Vene võimude ametlikku retoorikat. „On argpüksid, fašistid, sest ei tule Hitleri üle saavutatud võitu tähistama! Ei taha meid toetada! Rahvas on selle mõtteviisi omaks võtnud.”

Hitlerist näib olevat saanud Kremli suurim sõber, kellega annab kõike õigustada.


Kremli kritiseerijad tõstsid internetis protesti, et jultumus on tuua paraadile ka õhutõrjekompleks BUK, millega lasti Ukraina kohal alla Malaisia reisilennuk. BUK on siiski eilne päev. Uuematest hittidest esitleb Venemaa paraadil raketikompleksi RS-24 Jars, mis suunab objektile kümme sihtmärke otsivat tuumalõhkepead. Kokku kulutatakse pidustustele hinnanguliselt seitse miljardit rubla (125 miljonit eurot).
"
"19.12.2017, 00:05",kultuur,https://epl.delfi.ee/artikkel/80527042/naitleja-johann-urb-hollywoodi-skandaalidest-praegu-on-oluline-et-naised-tostavad-haalt-ja-votavad-tagasi-selle-mis-neile-kuulub,"Näitleja Johann Urb Hollywoodi skandaalidest: praegu on oluline, et naised tõstavad häält ja võtavad tagasi selle, mis neile kuulub","Los Angeleses elav näitleja Johann Urb on neil päevil California päikese alt otse Eesti talve tulnud. Põhjus: osalemine tema esimeses Eesti filmis, Maria Avdjuško lavastatavas psühholoogilises põnevikus „Tuliliilia”. Urbi tegemised on Eesti publikuni jõudnud peamiselt selle kaudu, mida ta teeb USA tele- ja filmitööstuses. Peale selle modellitöös. „Tuliliilias” on tema kanda omamoodi unistuste printsi, baariomanik Kaarli roll. Filmis osalemine tähendas võtteaegade klapitamist eri mandritel. Tema osalusega võtted on Eestis mahutatud viide päeva. Kohtume stseenidevahelise pausi ajal Sauna tänaval Frank Undergroundis. Seal on korrus kõrgemal toimuvate filmivõtete staap.
Kolm-neli päeva tagasi. Olin Kanadas, filmisin seal seriaali „Arrow”, mis põhineb DC Comicsi lugudel. Maailm on muudkui otsakorral ja seda tuleb muudkui päästa. Mina mängin tegelast nimega Vigilante. Pärast võtteid jõudsin veel viis päeva LA-s olla ja siis tulingi siia.
See päev, kui lund sadas, oli väga romantiline ja armas. Eesti on tore, aga olen siin praegu ajal, mis on kõige vähem mu lemmik. Pime on, mul oli meelest läinud, et päike jõuab korraks tõusta ja kaob siis taas. Tallinn läheb minu meelest järjest ilusamaks. Kui ma Eestist ära kolisin, oli nõukaaeg. Sellest ajast on jäänud tunne, nagu see oleks ikka veel samasugune. Iga kord kui tulen, üllatun positiivselt, kui ilus ja värviline siin on. Inimesed on stiilsed, Eesti on tasemel.
Täna on käsil esimene stseen, kuhu ilmub minu karakter. Oleme baaris, mis kuulub minu tegelaskujule. Ta on filmis üks väheseid mehi, kes ei ole halb. Ma olen nagu... kuidas see eesti keeles ongi… Nipernaadi! Seda tüüpi kuju. Maailmarändur, kellele on vabadus väga oluline.
(Naerab.) Ma kuulsin eile ka vanatädi käesta, et lehes oli olnud umbes selline lugu. Võtan seda kui komplimenti.
Minu jaoks on see väga aktuaalne teema ja on väga tähtis, et see on fookusesse tõusnud. Minu meelest on maailmas harmoonia ja balanss juba väga pikalt paigast ära. Praegu on oluline, et naised tõstavad häält, astuvad välja ja võtavad tagasi selle, mis neile kuulub. Meestena peame me seda respekteerima ja protsessi toetama. Vastasel juhul tapame selle maailma. Ka näiteks sellistes kohtades nagu India või Saudi Araabia on muutusi näha. Naised võitlevad kätte õiguse autot juhtida. Meie jaoks on see normaalsus, nende jaoks aga suur asi. Muutusi on igal pool, see on väga ilus ja väga hea.
Arvan, et palju paska ja koledust on veel välja tulemas. See ei ole paljudele, eriti meestele, ehk kõige meeldivam, aga on tähtis, et näeksime peegeldust sellest, mis toimub. Seda, kuidas inimesed on end tegelikult tundnud. Väga oluline on teadvustada, et tegudel on tagajärjed. Et kunagi tuleb kõik välja.
Mu naine on women’s empowerment coach (naiste jõustamise või väestamise treener – K. V.) Ta on erakordne inimene, tal on suurepärane pere, kes on teda alati toetanud, andnud võimaluse särada. Ta on nagu lill, keda on kastetud ja kes on saanud päikest. Tänu temale on need teemad mulle eriti olulised. Kui me kõik julgeksime end väljendada, oleks maailm hoopis parem. Protsess, kus inimesed viimaks välja tulevad ja julgevad rääkida ka sellest, mis toimus 20 aastat tagasi, on väga oluline, et lõpuks nühkida maha kõik kogunenud kihid, öelda välja ütlemata asjad.
Loomulikult teadsid Hollywoodis kõik juba ammu lugusid Harvey Weinsteinist ja Kevin Spaceyst. See on avalik saladus. Kui naine läheb Weinsteiniga tuppa, siis ta teab, miks teda sinna kutsutakse. Kaasaminek on üks võimalus saada järgmiseks kellekski. Naistele sisendatakse, et praegu on nad veel noored ja ilusad, aga seda ei ole kauaks. Ja ka seda on inimesed teadnud, et kui minna näiteks mingile peole, kus on Hollywoodis võimupositsiooni omavad geimehed, siis on seegi üks võimalus karjääri teha. See on väga vale, aga kahjuks kaua nõnda toiminud.
Oleme koos olnud viis aastat. Meil on ühiseid sõpru, kes on filmitööstuses tähtsal kohal. Küsisin hiljuti temalt, kas tallegi on selliseid ettepanekuid tehtud. Ta ütles, et loomulikult on võimalus alati olemas. Kui olla sellest mängust huvitatud, on alati võimalus. Aga kas tulenevalt tema kasvatusest või iseloomust ei ole ta seda teed läinud. Kõik oleneb sellest, kui kõvasti sa endasse usud, kuidas on süsteem sind kasvatanud, milliseks vorminud.
Ma loodan, et praegu toimuv avab ka teisi uksi: et inimesed saavad mõelda, kuidas me üksteisega käitume ja end väljendame. Arvan, et just mehed käituvad vahel nagu teerullid. Olen ka ise selline olnud. Mul oli p***i, mida keegi minust arvab. Kartsin iseenda tundeid nii palju, et otsustasin, et tunded ongi nõmedad ja milleks mul neid vaja.
Täpselt. Meeste vana mõtlemise järgi tähendavad tunded nõrkust. Aga tegelikult võtab kõige rohkem julgust just oma tunnete väljendamine, ütlemine, et ma ei ole tegelikult nii tugev. Mehed võiksid olla palju paindlikumad ja avatumad. Väga olulised on väikesed asjad. Kasvõi see, et ütlen „minu vaatepunktist on see nii”, mitte „see on nii”. Ma ei kuuluta ju tõde, ma ütlen, kuidas mina midagi näen, ja teine inimene ütleb, kuidas tema näeb. Alles niimoodi saame omavahel päriselt rääkida. Sa ei tunne, et sul peab kogu aeg õigus olema. Minu jaoks on kõige suurem kaif, kui saan inimestega luua ilusa intiimse suhte, ilma et vahepeal oleks midagi, mida ei saa öelda või ei tohi tunda.
Filmimaailmas vähem, aga kui ma veel modellina tegutsesin, siis seal oli rohkem seda tüüpi võimalusi. Tean inimesi, kes neid kasutasid. Minuga on vaid paar korda elus proovitud sellist mängu mängida, aga ma ei tea, kas asi on selles, et ma olen eestlane või… Ma ei ole end millelegi sellisele kunagi avanud. Olen inimesele silma vaadanud ja öelnud, et no kamoon… Kohe on aru saadud, et see on vale koht, ja edasi liigutud.
Modellinduse ajast on mul veel paar klienti, kellega teen koostöödn. Ja kui keegi ütleb, et siin on korralik raha ja teeme pilti, siis ma ei pruugi ära öelda. (Naerab.)
Hakkasin mediteerima, kui olin 15-aastane. Veel tõsisemalt hakkasin asju võtma, kui sain 20. Hakkasin tegelema ka kriya-joogaga. Arvan, et nende praktikate kaudu olen kutsunud oma ellu elamusi, inimesi ja juhuseid ega võta väga tõsiselt seda, kui miski ei lähe nii, nagu ma olen ette kujutanud. Mõtlen, et see on, nagu inglise keeles öeldakse – blessing in disguise. Kõik viib sinna, kus on tarvis olla – hetkes.
Elan looduses, Los Angeleses sellises kohas nagu Topanga. Käin mägedes jooksmas. Mul on väga ilus elu, mediteerin iga päev. Mõnedele kõlab see kindlasti väga imelikult, aga mulle tundub, nagu oleksin seal varem olnud. See oli mu elus esimene koht, kus tundsin, et olen kodus. Eestis või Soomes ei olnud mul eales sellist tunnet. Aga kui sain 16 ja USA-s maandusin, siis teadsin, et olen kodus.
Suurem osa projekte on olnud sellised, kus mul on äge. See on seotud ka sellega, kuidas ma oma elu elan. Kui ma midagi teen, võtan sellest parima. Isegi siis, kui projekt ei tule liiga hästi välja, võib olla umbes 99% kindel, et mul oli ikka äge.
Oleneb stsenaariumist ja projektist. Kui on hea asi, siis ikka tulen. See, mis siin toimub, on mulle väga meeldinud, selliseid asju võiks küll teha. Ja eesti näitlejad on erakordsed.
Johann Urb
Sündinud 24. jaanuaril 1977
Tema vanemad on Tarmo ja Maris Urb.
Filme, milles Urb on mänginud: „Zoolander” (Mugatu ihukaitsja), „The Hottie and the Nottie” (Johann Wulrich), „Resident Evil Retribution” (Leon S. Kennedy), „Strictly Sexual”, „Hollywood Dirt”.
Sarju: „Miss Match”, „CSI: Miami”, „NCIS”, „Californiacation”, „The Mountain”, „Knight Rider”, „Arrow”. Viimases teeb ta kaasa ka praegu.
Modellina on Johann Urb osalenud näiteks Versace, Abercrombie & Fitchi, Polo Ralph Laureni ja Valentino reklaamikampaaniates ning moeetendustel New Yorgis, Pariisis, Milanos ja Londonis."
"14.06.2019, 00:10",lp,https://epl.delfi.ee/artikkel/86514185/vastasseis-mikk-salu-em-versus-em-villu-zirnask-kas-peale-parnu-liini-tuleks-sulgeda-rohkem-rongiliine,VASTASSEIS | Mikk Salu versus Villu Zirnask. Kas peale Pärnu liini tuleks sulgeda rohkem rongiliine?,"JAH
Vaadates asustustihedust ja rahvastiku paiknemist, on reisirongiliiklust ülal pidada Eesti oludes jaburalt kallis. See pole ühekordne kulu, vaid jääv probleem. Argument, nagu oleks rongiliiklus populaarne, on ebaaus. Iga poe taga lookleks järjekord, kui keegi müüdavale kaubale peale maksaks ja saaks hindu neli korda madalamana näidata.
Peale selle, et rongliiklus on kallis, jääb ta alati lisakuluks. Ei ole valikut, kas ehitame maantee või raudtee. Raudtee ei jõua kunagi iga maja, kontori või tehase juurde. Selle tõttu on teedevõrk alati primaarne ja raudteevõrk parimal juhul lisavalik.
Rongiliiklus on ka erakordselt paindumatu. Nordica muudab aastas mitu korda lennuplaane, sulgeb liine, millel on vähem reisijaid, ja avab neid juurde, kus on rohkem reisijaid, liisib uusi lennukeid, ütleb liisinguid üles. Auto- ja bussitranspordi paindlikkusest pole mõtet rääkidagi – need võivad reageerida muutuvatele oludele momentaanselt.
Rongidel pole paindlikkust päeva, kuu ega aasta lõikes. Paned rööpad maha ja oled pooleks sajandiks ennast sellel suunal „kinni pannud”. Selle aja jooksul muutuvad inimeste töö- ja elukohad, liikumisharjumused. Rongid aga sõidavad ikka seal, kuhu rööpad 50 või 150 aastat tagasi maha pandi. Mootoritehnoloogia, alternatiivkütuste, elektriautode, tehisintellekti ja iseliikuva transpordi praegust arengut vaadates tundub nüri panna suuri summasid nii jäika transpordiliiki nagu rongiliiklus.
Korraldame rongiliiklust suuresti ajaloolisest inertsist. Teiseks korraldame rongliiklust ka sellepärast, et meid suunab Euroopa Liit oma poliitika ja rahaga. Kas ehitaksime ainsagi raudteeliini, kui Eestile poleks raudteed ajaloolise pärandina kaasa tulnud ja peaksime selle rajama oma raha eest? Kindlasti mitte. Inimeste punktist A punkti B liigutamiseks on palju ratsionaalsemaid, soodsamaid, keskkonnahoidlikumaid, mugavamaid ja paindlikumaid viise.
Kõige mõistlikum oleks Eestis raudtee üles kiskuda, aga see ilmselt läbi ei lähe. Kuid üha kaugemale ei peaks seda kallist tupikteed küll süvendama.
EI
Olen hakanud sagedaseks rongisõitjaks alles sel kümnendil ega tunne rongide vastu mingit nostalgiasegust armastust. Pooldan Eesti reisirongindust pragmaatilistel kaalutlustel. Kaasa aitab muidugi see, et kolm eri suundade rongipeatust – Kitseküla, Tondi ja Tallinn-Väike – asuvad mu Tallinna kodust 5–10-minutise jalutuskäigu kaugusel. Pärast seda, kui kõik Tartu rongid hakkasid Kitsekülas peatuma, olen ma Hugo Osula luksbussidesse sattunud harva, kuigi nende istmed on „porgandite” omadest mugavamad ja piletid varakult ostes odavamad. Lihtsalt rong on bussist (ja autost) märgatavalt kiirem. Vahel, kui jalgratta kaasa võtan, saan rongisõidu trenniga ühitada, sõites viimased 20–30 km oma lõplikku sihtpunkti rattaga – kokkuvõttes veelgi suurem ajasääst.
Niisiis, kliendina olen rongiliiklusega üsna rahul (kui korraks unustada kohatine ülerahvastatus) ja sõitjate arv ütleb, et paljud teised on samuti. Oma tunde põhjal ütleksin, et rongi peamine eelis on kiirus: Tallinnast Tartusse 1 tund ja 55 minutit bussi 2.30 vastu, Narvasse 2.26 vs. 3.20, Viljandisse 1.57 vs. 2.10.
Teisalt olen ma näiteks Koidula poole viivas rongis endalt küsinud, kas seda „luksust” pole liiga kallis ülal pidada, sest mida Tartust edasi, seda tühjemaks jääb rong. Ent lugu pole päris nii, nagu rongiliikluse tänavuse dotatsiooni (ligi 25 miljonit eurot) põhjal võib näida. Kui reisirongiliiklus lõpetada, aga kaubavedude maht oluliselt ei suurene, tuleks riigil Eesti Raudtee kahjumi katteks anda enam-vähem sama summa mingi muu nime all kui Elroni kasutustasu. Või raudtee üles võtta. Rongiühenduseta jäänud aladel tuleks siis suurendada bussidotatsioone või soovitada inimestel hüljata paljud paigad kui perspektiivitud.
Optimistina arvan, et see oleks ennatlik allaandmine. Kiired rongid, mis suudavad teha Eesti tunduvalt „väiksemaks”, aitavad Tallinna- ja Harjumaa-välise asustuse vähenemist pidurdada. Kiirete rongiliinide vundamendile saaks rajada väga hea ühistranspordisüsteemi, sest 80% Eesti rahvastikust elab olemasolevate raudteede läheduses."
"25.01.2017, 00:05",sport,https://epl.delfi.ee/artikkel/77016006/em-bye-bye-em-bernie,"Bye-bye, Bernie!","Nüüd on see siis juhtunud. Bernard Charles Ecclestone, kes korraldas vormel 1 sarja äriasju alates 1978. aastast (siis sai ta F1 konstruktorite liidu juhiks), jäi F1 tegevjuhi kohast ilma. Tema asemel hakkavad sama tööd tegema kolm meest, kellest tuntuim on endine megaedukas tiimipealik Ross Brawn, keda võiks nimetada spordidirektoriks.
Ent Ecclestone polnud oma näilisest võimust hoolimata siiski päris diktaator ja selles seisneski tema õnnetus. Võimu säilitamiseks oli ta sunnitud pidevalt manööverdama ja separaatkokkuleppeid sõlmima, pikapeale hakkas see sarja tulevikku ohustama. Finantsraskustest hullem on pidev poliitiline kisklemine ja otsuste tegemise pseudodemokraatlik mehhanism, mis sisuliselt välistab igasugused muudatused. F1 muutus üha enam asjaks iseeneses.
Teisest küljest on kaljukindel, et Ecclestone’ita poleks vormel 1 see, mis ta praegu on – suurim iga-aastane spordivõistlus planeedil Maa. Sarja teleõiguste ühtsesse paketti koondamine ja etappide korraldamisõiguste müümine tegid püstirikkaks Ecclestone’i enda ja veel väga palju inimesi, kes kõik on talle lõpmata tänulikud. Ei saa ka unustada, et just tema palkas 1978. aastal vormel 1 peaarsti kohale Sid Watkinsi, kelle abiga autode ja radade turvalisus kiiresti paranema hakkas.
Kuid hea aeg on ammu möödas. F1 reklaamib end küll kui kõige kõrgtehnoloogilisemat spordiala, kuid selle ärimudel toetub ikka veel 1980. aastate arusaamadele ehk TV-ülekannetele. See-eest on reeglid nii keerulised, et juhuslik vaataja jääb võistluse mõistmisega hätta.
Küsimus pole raha vähesuses, F1 toob aastas sisse ligi kaks miljardit eurot. Küsimus on selle raha jagamises ehk jätkusuutlikkuses ja viimase kümmekonna aasta jooksul ei teinud Ecclestone suurt midagi, mis oleks aidanud F1 pikemat tulevikku kindlustada. Arvestades, et ta ise on juba 86-aastane ja tema isiklikku varandust arvatakse olevat üle kolme miljardi dollari, pole see ka imelik.
Igatahes on nüüd pandud alus suurtele muutustele. Saab näha, kuidas F1 uued omanikud ja juhid nende ees laiuvate Augeiase tallide puhastamisega toime tulevad. Kiireid ja põhjalikke muutusi pole siiski loota, 2020. aastani on kõik tiimid lepingutega käsist-jalust seotud. Ent praegu ongi kõige tähtsam just tulevikuvisioon."
"06.11.2019, 00:05",arvamus,https://epl.delfi.ee/artikkel/87925049/lugeja-kiri-kirjanduslik-videvikutund-eestlaste-uhendamiseks,LUGEJA KIRI | Kirjanduslik videvikutund eestlaste ühendamiseks,"Ühingu Norden (Põhjala) eestvedamisel korraldatakse Põhjamaades igal sügisel kura skymning’uks nimetatud kirjanduse ettelugemise õhtut. Kura skymning tähendab videvikutunni pidamist.
Meeleoluka sügisõhtu hämaruses loetakse küünlavalgel ette mõne Põhjamaa kirjaniku teos, suurendades Põhjala rahvaste huvi üksteise kultuuri vastu ja lähendades neid rahvaid üksteisele. Tänavu toimub ettelugemine 11. novembril, teoseks on taanlase Karen Blixeni „Babette’i pidusöök”.
Miks ei võiks ka eestlased korraldada sellist ülemaailmset videvikutundi eesti kirjandusklassiku ettelugemisega? See lähendaks eesti laialipillatud kogukondi ja tugevdaks nende kuuluvust eesti kultuuriruumi. Ettelugemine toimuks samal ajal igal pool maailmas, kus leidub eestlasi ja Eesti sõpru. Ettelugemine toimuks eesti keeles, aga vajaduse korral võiks kasutada ka tõlget mõnda teise keelde. Mõnel juhul võiks ettelugemiseks kasutada audioraamatut."
"22.09.2020, 22:20",arvamus,https://epl.delfi.ee/artikkel/91122557/kommentaarium-eerik-niiles-kross-eestile-ei-ole-otseselt-halb-ei-trump-ega-biden,KOMMENTAARIUM | Eerik-Niiles Kross: Eestile ei ole otseselt halb ei Trump ega Biden,"Meie kohalikud USA analüüsid toovad sageli meelde vana anekdoodi. Kui sakslane vaatab elevanti, siis ta mõtleb, kuidas ta tööle panna, prantslane mõtleb kuidas teda süüa, aga eestlane mõtleb, et huvitav mida elevant minust mõtleb. Märtensi lugu on märksa asjalikum ja algatuseks soovitan see rahulikult läbi lugeda. (Rahustuseks võib muidugi ka öelda, et tavaliselt elevant meist ei mõtle).
USA poliitiline maastik on tõepoolest mõneti muutunud, aga eks erakondade rõhuasetused ja retoorika peegeldavad siiski ühiskonnas tegelikult leiduvaid probleeme ja vajadusi. Ehk et erakonnad on valija nägu, mitte vastupidi. Ei taha kõlada vasakpoolselt, ent USA keskklassi suhteline vaesestumine on statistiline fakt. Perioodil 2000 kuni 2016 ei tõusnud poolte ameeriklaste reaalsissetulek ja kui 1974 teenis 1% rikkamaist 9% SKP-st siis 2008 juba 24%. Vasakule ja paremal radikaliseerumine või ütleme, nõudmiste intensiivistumine, on küllap, vähemasti osalt selle protsessi tulemus.
Mitmel põhjusel oma tuleviku pärast muretsev valijaskond on aldis ka igasugu solvumispoliitika suhtes. Pidevalt on kellegi au ja väärikus solvatud. Solvatuile saab pakkuda solvaja karistamist. Kes karmimat karistust lubab, see on populaarsem. Fukuyama hiljutine raamat „Identity“ kirjeldab seda üsna kenasti, soovitan lugeda, Paneb ka Eesti olukorra osas mõtlema muide.
Nii et võib olla nõus artikli põhiteesiga, et USA erakondade pale on teataval määral muutunud. Lisandunud on kiusatusi (või siis ühiskondlikku tellimust) demokraatidel vasakule ja vabariiklastel paremale kalduda. Kuigi vasak- ja parem- skaala on muidugi üldse tänapäeval kahltase väärtusega mõõdik.
Kuivõrd paljud eelkommenteerijad muretsevad ühe või teise presidendikandidaadi võidu puhul just Eestile või eestisugustele riikidele õnnetust või häda, siis siin soovitan olla üsna rahulik. Esiteks, Eestile ei ole otseselt halb ei Trump ega Biden.
Nii ühe kui teisega peab Eesti tegema koostööd, leidma viisi, millega oma eluõigus ja edu USA jaoks jätkuvalt julgeolekupoliitilise bilansi plusspoolel hoida ja muud midagi. Nii nagu ajalugu ei lõppenud N Liidu lagunemisega ei lõppe ta ka 3. novembri valimistega USA-s.
Eerik-Niiles Kross22.09.2020 12:44:28"
"26.07.2020, 18:55",valismaa,https://epl.delfi.ee/artikkel/90556121/moskva-tanavatel-ja-turgudel-kaib-aseri-armeenia-konflikt,Moskva tänavatel ja turgudel käib Aseri-Armeenia konflikt,"Hiljuti tuli teade, et Moskvas Aserbaidžaani ärimeestele kuuluv hiiglaslik toidukaupade turg Food City (venekeelses kirjapildis Fud Siti ehk Toidulinn) on ette hoiatamata ära keelanud Armeenia põllumeeste toodete müügi ja saatnud tagasi 50 kaubikutäit värskeid aprikoose. Seda kuuldes asus Saribek Gevorkjan tegutsema ja andis endale kuuluval turul hättajäänud põllumeestele müügipinnad tasuta kasutamiseks. Nii algas puuviljade päästemissioon, mida selle korraldajad hakkasid nimetama operatsiooniks “Aprikoos”.
“Ütlesime oma sõpradele, et Vene Föderatsioonis ei saa meile, armeenlastele keegi uksi sulgeda,” kõmistas Gevorkjan, kellele kuuluv turg kannab nime Šelkovõi Putj ehk Siiditee. “Vene Föderatsioonis on igaühel lubatud siia tulla, raha teenida ja kaupu müüa.”
Juulis toimusid Aserbaidžaani ja Armeenia vahel viimase nelja aasta rängimad sõjalised kokkupõrked, kus hukkus 17 inimest, nende seas üks kõrge Asebaidžaani kindral. Tulevahetuse järelmõjud andsid end tunda kogu maailmas. USA-s ja Euroopas asuvate diasporaakogukondade vahel toimusid vägivaldsed kokkupõrked, Moskvas lisaks sellele ka väiksemahuline majandussõda.
Mõlema kogukonna esindajad ja Armeenia suursaatkond on palunud rahvuskaaslastel end vaos hoida.
В отместку за избиение армян в Москве, был разгромлен азербайджанский ресторан ""1001 ночь"" на Братиславской. pic.twitter.com/EOBQdys0x4
“Kokkuvõttes kukkus välja päris kena linnafestival,” kommenteeris kampaania korraldamisel osalenud David Tonojan. Ta märkis, et suur osa ostetud aprikoosidest annetati heategevusühendustele, varjupaikadele ja vanadekodudele. “See aitas diasporaa inimesed paremini kokku tuua.”
Praeguseks on aprikoosisõda lõppenud, ent tuleb uusi teateid Armeenia toodete tõrjumisest aseritele kuuluvates ettevõtetes. Neljapäeval ütles Armeenia suursaadik Venemaa portaalile RBK, et ühest Aseri ärimehele kuuluvast Moskva supermarketite ketist on Armeenia konservid, mineraalvesi ja konjak praktiliselt kadunud.
Kaks riiki on omavahel sõdinud sageli, seda eeskätt vaidlusaluses Mägi-Karabahhia regioonis. Märksa haruldasem on aga see, et konflikt levib ka Moskva kaubandusse. Mõlemal rahval on Vene pealinnas suured kaasmaalaste kogukonnad. “Isegi 2016. aastal, kui Aserbaidžaaniga toimus neljapäevane sõda, ei olnud Moskvas sellist meeleolu,” ütleb Tonojan, kes töötab Moskva armeenia muuseumi direktorina.
Aseri turupidaja: rahvus rolli ei mängi
Ajakirjanik palus Food Cityl armeenia kauplejate väidetavat väljatõrjumist kommenteerida. Ettevõtte emafirma Kievskaja Plošad esimees God Nissanov vastas kirjalikult, et nende jaoks on esmatähtis Venemaa seaduste tingimusteta täitmine. „Firma on järjekindlalt näidanud, et hoolib oma tarbijate, partnerite ja üürnike huvidest, olenemata nende rahvusest või religioonist,” lisas Nissanov.
Eksperdid on hoiatanud, et kahe riigi piiril toimunud tulevahetus võib kergesti uuesti alata. Jerevani mõttekoja Regionaaluuringute Keskus juhi ja asutaja Richard Giragosjani sõnul võib tänavu veel tulla “kuum suvi.”
“Ohtlik on loota regionaalse stabiilsuse tagamisel üksnes poliitilisele tahtele ja lahinguväljal valitsevale sõjalisele tasakaalule,” ütles Giragosjan. “Väliseid julgeolekutagatisi praegu ei eksisteeri. Tegu on haruldase relvarahuga, millest kinnipidamine sõltub ainult konflikti osapooltest, mitte ühestki välisest mõjutegurist.”
Rahvusvaheline Kriisigrupp märgib oma hiljutises raportis, et kokkupõrked on hoiatav signaal ja märk sellest, et riski vältimiseks tuleb tegutseda.
Tonojan ütleb, et kavatseb tööd Armeenia põllumeeste ja kaubitsejate kaitseks jätkata ja aitab praegu organiseerida spetsiaalsete müügikohtade asutamist. “Esialgu oleme palunud kõigil moskvalastel armeenia põllumehi hädast välja aidata – tulge proovige maitsvaid aprikoose, võtke sellest massiaktsioonist osa ja laadige endast fotosid üles,” ütles Tonojan. “Aga me kõik saame aru, et see ei ole pikaajaline lahendus. Nii et üritame välja mõelda, kuidas edasi.”
© Guardian News & Media 2020"
"19.02.2020, 19:48",uudised,https://epl.delfi.ee/artikkel/88983229/opositsioon-koostab-pohjalikku-henn-polluaasa-paturegistrit,Opositsioon koostab põhjalikku Henn Põlluaasa paturegistrit,"Kuid riigikogu rahuliku pinna all köevad kired. Istungite ajal näeb opositsioonisaadikute ja Põlluaasa vahel aina rohkem protseduuriliste küsimuste pingpongi. Reformierakonna ja Sotsiaaldemokraatliku Erakonna rahvasaadikud on veendunud, et riigikogu esimees loobib neile ebaausalt kaikaid kodaratesse."
"22.02.2016, 16:51",valismaa,https://www.delfi.ee/artikkel/73757653/dubais-vahistati-kolm-eestlanna-vagistamises-kahtlustatavat-meest,Dubais vahistati kolm eestlanna vägistamises kahtlustatavat meest,"Sündmused algasid öösel kell 01:45, kui naise poiss-sõber helistas talle ja kutsus ta tema koju Tecomis, kirjutas Khaleej Times.
Ta läkski sinna ja seejärel läksid nad Shaikh Zayed tänaval asuvasse viietärnihotelli, kus nad kohtusid ööklubis kolme mehe ja venelannast naisega.
Seejärel läks kogu seltkond Mirdifi piirkonnas asuvasse majja, kus joodi edasi. Naine koos oma poiss-sõbraga tahtsid ühel hetkel lahkuda, aga neil paluti mõned minutid oodata, et nad ei peaks taksot võtma, vaid nad lubati ära viia.
Sel hetkel aga varastasid kaks kahtlusalust naise sõnul talt mobiiltelefoni ja 100 dirhemit ja ähvardasid teda noaga. Seejärel sundisid kaks meest poiss-sõpra naist vägistama ja seejärel vägistasid teda ka ise.
Seejärel andsid venelanna ja kolmas kahtlusalune talle 40 dirhemit ja ähvardasid ta tappa, kui ta politseile räägib. Seejärel viidi naine ära rannaäärsesse piirkonda.
Ohver tunnistas alkoholi tarvitamist ja sai selle eest süüdistuse. Nii tema poiss-sõber kui kaks teist kahtlusalust vahistati ja nende asi saadeti prokuratuuri."
"19.08.2019, 00:05",sport,https://epl.delfi.ee/artikkel/87165143/kirdi-hingerahu-kanteri-juuksuritehing-ja-maailma-tipptulemus,"Kirdi hingerahu, Kanteri juuksuritehing ja maailma tipptulemus","Kirt sai hingerahu tagasi
Kui Magnus Kirt sammus laupäeva pärastlõunal Kadrioru staadioni odaviskesektorisse, valitses ta hinges ebakindlus. Nädal tagasi oli ta Euroopa võistkondlikel meistrivõistlustel visanud oda enda tänavuste tulemustega võrreldes tagasihoidlikult 81.47. Võistlus andis hingerahu tagasi: 87.57 oli taas meistriklassist.
„Treenerid olid kindlad, et eelmise nädala tulemus oli vaid üks võistlus, kuid sportlasena olin ikkagi mõneti ebakindel – kas see oli tingitud tugevatest treeningutest või olengi tehniliselt nii ära lagunenud, et ei oskagi enam midagi. Seepärast olid Eesti meistrivõistlused olulised,” ütles vaid kolme katsega piirdunud Kirt. „Tundsin ennast oma kehas juba rohkem iseendana. Võistkondlikule EM-ile läksin tugevate treeningute järel, kuid ei uskunud, et sellest välja tulemiseks läheb nii palju aega.”
Kirt tõdes, et veel nädal tagasi võisteldes lagunes visketehnika laiali ning ta pidi kasutama enda jaoks erakordselt lühikest hoojooksu. Eesti meistrivõistlustel oli talle oluline taas õige hoojooks paika saada. „Juba proovikatsetel keskendusin sellele. Võistluses tekkisid kolmandal katsel kehas pinged, mida olen tahtnud tunda,” sõnas Kirt.
Päev hiljem oli Kirt juba Birminghamis Teemantliiga võistlusel, kus viskas 85.29 ja sai kolmanda koha. Kahel päeval järjest võistlemine oli Doha MM-iks valmisoleku proovikivi, seal tuleb samuti võistelda kahel järjestikusel päeval.
„Kui ilusa tehnikaga visata, ei tohiks käsi hullult valusaks jääda. Natuke kangeks ikka, kuid püüame seda kerge treeninguga ennetada,” sõnas Kirt laupäeval. „Proovime toonuse tagasi saamise vorme, mis kõige paremini sobib, seda kasutame ka MM-il. Aga kõigepealt tuleb muidugi MM-il kvalifikatsiooni tihedast kadalipust läbi minna.”
Pühapäeval Birminghamis piirdus Kirt keerulistes tuuleoludes vaid nelja viskega. „Pärast neljandat katset tundis Magnus, et keha on väsinud ja head võimsust pole sees. Otsustasime kahest viimasest katsest loobuda,” selgitas Kirdi üks treenereid Marek Vister. „Muud probleemi polnud. Viimased päevad tõmbasid ta lihtsalt tühjaks. Pärast laupäevast võistlust istusime kohe lennukile, Birminghamis jõudsime hotelli alles pool üks öösel. Unetunde jäi väheks.”
Kanteri pakutud tehing hirmutas Kupperit
Enne meeste kettaheitevõistlust pakkus mullu tippspordiga lõpparve teinud Gerd Kanter Martin Kupperile tehingut: kui tänavu MM-normi täitnud Kupper ei võida, läheb ta juuksurisse ja ajab endale normaalse poisi soengu. „Tema soeng pole kõige viisakam, pikalt lõikamata. Aga ta ei julgenud seda vastu võtta ning see näitas tema väikest hirmu,” ütles Kanter.
Kupper ei saanudki kolme katsega tulemust kirja. Esimene ja kolmas heide kandusid sektorist välja, teise katse astus ta napilt üle. Kuna kettaheites oli üle kaheksa osaleja, oli Kupperi jaoks võistlus lõppenud. Kanteril piisas aga karjääri 13. meistritiitli võitmiseks 58.60-st.
„Eks see kuld oli ikkagi Martini kingitus,” tõdes Kanter ning tunnistas, et lootis heita kaugemale. „Tulin võistlema soovis ja usus, et heidan 61.40, mis tähendaks 40+ vanuseklassi Eesti rekordit. See jäi aga trenni taha. Kolmapäeval sain teha neli heidet, vihm tuli peale. Neljapäeval oli staadionil jalgpall, siis ei saanud midagi teha, viimane trenn jäi reedele, aga see oli vist liiga hilja.”
Kanteri sõnul ei paku kettaheites võistlemine talle ülearu naudingut, seepärast pole veteranide rekordi jahtimine tema jaoks ka väga oluline. Pealegi algab varsti juba korvpallihooaeg, kus Kanter kavatseb jätkata mängimist veteranide sarjas Kontsertlavade meeskonnas.
Naiste kaugushüppes sai 6.53-ga esikoha Ksenija Balta, järgnesid Aet Laurik (6.29) ja Merilyn Uudmäe (6.26). „Lootsin hüpata MM-normi (6.72), kahjuks ei õnnestunud. Positiivne on, et üleastutud katsed olid väga-väga pikad,” rääkis kuuest katsest vaid kaks kirja saanud Balta, kelle hinnangul võis mõõtmata jäänud hüpetel olla pikkust vähemalt 6.80. „Asi oli selles, et olen sellise mõnusa taganttuulega väga vähe kordi hüpata saanud, üksikud korrad. Pikad katsed annavad kindlust, et 6.72 on jala sees. Kui saan ideaalselt pakku ja mõnusa tuule taha, ei imestaks, kui tuleks olümpianorm (6.82).”
Väsinud Galeta kohendas rekordit
Meeste kuulitõukes viis Kristo Galeta meistrivõistluste rekordi 19.96-ni, teiseks tuli 18.88-ga Jander Heil ja kolmandaks 18.35-ga Kert Piirimäe. „Tavaliselt olen Eesti meistrivõistlusteks sihtinud kõige teravama vormi, nüüd on natuke teistmoodi,” avaldas tänavu rahvusrekordi 20.76-ni nihutanud ja Doha MM-ile pääsenud Galeta. „Praegu on tugev treeningtsükkel, olen kõik päevad pärast võistkondlikku EM-i trenni teinud, eile oli ainuke puhkepäev. Üleeile tundsin, et suur väsimus on sees. Treener (Vésteinn Hafsteinsson – toim) ütles: kui kehval päeval suudad 20 meetri juurde tõugata, võid sellega väga rahul olla.”
Augusti lõpus läheb Galeta kolmeks päevaks Rootsi Hafsteinssoni juurde harjutama, 15. septembril sõidab ta koos Rootsi koondisega kaheks nädalaks Rooma, kus timmitakse vormi MM-iks. „Arvan, et MM-il peaks lõppvõistlusele viima tulemus 20.70–20.80,” sõnas Galeta.
Kõige rohkem tiitleid korjas Kaur Kivistik – kolm. Esmalt sai ta põhialal 3000 meetri takistusjooksus kohustusliku kulla (9.35,31) ja juba 1,5 tundi hiljem triumfeeris taktikajooksuks kujunenud 1500 m distantsil (4.00,39). Päev hiljem näppas kõigi poolmailerite eest ka 800 m kulla (1.53,90). „Tiitlite noppimine pole mu jaoks eesmärk omaette, pigem tahtsin end proovile panna. Põhieesmärk on, et oleksin tiitlivõistlusel igaks olukorraks valmis. Kõige olulisem ongi vaimselt valmis olla,” selgitas Kivistik, miks ta endale nõnda rängad tööpäevad korraldas.
Kahekordseteks võitjateks krooniti vahepeal kergejõustikust seitsmekuulise pausi pidanud, pea puhtaks saanud, üleliigse lihasmassi kaotanud ning Tiina Toropi käe all tehnikat muutnud Õilme Võro (100 m 11,86; 200 m 24,28) ja Liina Tšernov (1500 m 4.18,72; 5000 m 16.19,33).
10 000 meetri käimises purustas 16-aastane Jekaterina Mirotvortseva Eesti rekordi. Kõigile meestele kandu näidanud neiu sai ajaks 47.37,82, mis on noorte klassis maailma hooaja tugev tippmark. Eesti senine rekord kuulus 49.18,18-ga Jekaterina Jutkinale. Meestest teenis tiitli kuus kilomeetrit Mirotvortsevale tempot teinud, kuid seejärel väsinud Virgo Adusoo (48.09,00).
Täiskasvanute tiitlivõistlustel võisteldakse 20 ja 50 km distantsil, ent suvel noorte olümpiafestivalil ülekaalukalt võitnud Mirotvortseva ei kiirusta pikematele võistlusmaadele. „Võib-olla võistlen 20 km distantsil alles siis, kui olen juba 18 täis, praegu pole mõtet,” lausus Jevgeni Terentjevi õpilane.
Nazarov otsib õiget ala
Meeste 100 meetri jooksus tuli põhikohaga sprinterite ees üllatusvõitjaks Karl Erik Nazarov, kes sai vastutuules ajaks 10,69 sekundit. Teise medali sai ta 400 meetri tõkkejooksus, 51,48 andis pronksi.
Mullu keskendus Nazarov 400 m tõkkejooksule, talvel proovis seitsmevõistlust, kogudes debüüti tehes 5437 punkti. Mis su õige ala on? „Pole päris selgeks saanud,” tunnistas oma onu Andrei Nazarovi juhendatav 20-aastane sportlane. „Enne suvehooaja algust murdsin vasaku randme luu. Kettaheiteringis pole ma piisavalt kogenud, lõi jalad alt ära, maandusin vasaku käe peale. Seepärast ei saanud teivast hüpata ja suvel jäi kümnevõistlus tegemata, pidin fokuseerima tagasi 400 m tõkkejooksule.”
Mägi loobus võistlemast
Tänavusel hooajal haiguste ja vigastusega kimpus olev Rasmus Mägi loobus Eesti meistrivõistlustel osalemisest. „Reedel tegi Rasmus kerge soojendustreeningu, proovis stardipakkudelt välja joosta. Leidsime, et liiga vara oleks praegu kohe võistelda,” selgitas Rasmus Mägi treenerist isa Taivo Mägi.
Mägi viibis viimased poolteist nädalat Türgis treeningulaagris. Eestisse naasis ta neljapäeval. Laagris tegutses Mägi samuti ettevaatlikult, vigastusest paranevat jalga säästes. Septembri viimastel päevadel Dohas algavale MM-ile on Mägi juba pileti lunastanud.
Mehed
100 m 1. Karl Erik Nazarov 10,69; 200 m 1. Ken-Mark Minkovski 21,55; 400 m 1. Rivar Tipp 47,65; 800 m 1. Kaur Kivistik 1.53,90; 1500 m 1. Kaur Kivistik 4.00,39; 5000 m 1. Tiidrek Nurme 14.25,02; 110 m tj 1. Johannes Treiel 14,28; 400 m tj 1. Jaak-Heinrich Jagor 50,66; 3000 m tak 1. Kaur Kivistik 9.35,31; kaugushüpe 1. Hans-Christian Hausenberg 7.77; kõrgushüpe 1. Karl Lumi 2.16; kolmikhüpe 1. Jaak Joonas Uudmäe 15.95; teivashüpe 1. Robin Nool 5.25; kuulitõuge 1. Kristo Galeta 19.96; kettaheide 1. Gerd Kanter 58.60; odavise 1. Magnus Kirt 87.57; vasaraheide 1. Adam Kelly 64.49; 10 000 m käimine 1. Virgo Adusoo 48.09,00.
Naised
100 m 1. Õilme Võro 11,86, 200 m 1. Õilme Võro 24,28, 400 m 1. Helin Meier 55,02, 800 m 1. Kelly Nevolihhin 2.09,75, 1500 m 1. Liina Tšernov 4.18,72, 5000 m 1. Liina Tšernov 16.19,33, 100 m tj 1. Diana Suumann 13,67, 400 m tj 1. Liis Roose 59,65, 3000 m tak 1. Johanna Ardel 11.15,73, kaugushüpe 1. Ksenija Balta 6.53, kõrgushüpe 1. Grete Udras 1.77, kolmikhüpe 1. Tähti Alver 13.37, teivashüpe 1. Marleen Mülla 4.05, kuulitõuge 1. Kätlin Piirimäe 14.87, kettaheide 1. Kätlin Tõllasson 56.62, odavise 1. Gedly Tugi 51.11, vasaraheide 1. Anna Maria Orel 67.03, 10 000 m käimine 1. Jekaterina Mirotvortseva 47.37,82 (Eesti rekord)."
"30.06.2015, 00:30",arileht,https://epl.delfi.ee/artikkel/71789123/eestlased-taasavastavad-suvituskortereid,Eestlased taasavastavad suvituskortereid,"Foto:  Ago Tammik
Kui vahepeal olid suvituskorterid pigem nii-öelda letialune kaup, siis viimastel aastatel on nende turg päris aktiivseks läinud. Ometi ei saa sugugi öelda, et tegemist oleks uue nähtusega, vaid pigem taasavastavad inimesed juba eelmise sajandi esimesel poolel populaarne olnud trendi.
Näiteks 1940. aasta 6. mai ajalehest Uus Eesti võib leida uudisnupu: „Eile, pühapäeval võis Pärnus näha rohkelt tallinlasi suvituskortereid vaatamas ja üürimas. Kuna maanteed on juba kuivad, oli Tallinnast kohale sõitjaid ka sõiduautodega. Suvituskorterite üürimine, mis algas juba paari nädala eest, näis eile Pärnus olevat üsna elav. Võrreldes eelmise aastaga on hinnad tänavu suvituskorterite alal odavamad.”
Pindi Kinnisvara partneri Peep Soomani sõnul kõpitseb järjest rohkem inimesi oma suvemajad või korterid üles, et need suveks üürile anda. Põhjusega, sest nõudlus on suur. „Inimesed on hakanud endale teadvustama, et selline võimalus on olemas. Kui minna kaheks nädalaks perega Pärnusse või Haapsallu puhkama, siis palju mõistlikum kui hotelli minna on selleks ajaks korter üürida. Sama raha eest, mis kulub väiksele hotellitoale, saab kolme- või neljatoalise korteri.”
Kinnisvaraportaalides pakutavate korterite hinnatase on väga erinev ja sõltub mitmest asjaolust – nii üüripinna suurusest kui ka üüriaja pikkusest. Tavaliselt üüritakse suvituskorterit nädalavahetuseks kuni paariks kuuks, väga harva kauemaks. Kui minna näiteks nädalavahetuseks Haapsallu, siis tuleb korralikuma korteri eest tasuda umbes 65 eurot ööpäevas. Kui on soov pikemaks jääda, siis kuuks ajaks õnnestub tõenäoliselt korter üürida 300–400 euro eest, kuigi leiab ka märkimisväärselt odavamaid ja kallimaid pakkumisi.
Soomani hinnangul ei ole suvituskorterite üldine hinnatase viimastel aastatel eriti muutunud. „Pigem on erinevate üüripindade valik suurenenud. Varem olid kõik ühesugused korterid. Tänapäeval on võimalik üürida nii väikest ühetoalist korterit kui ka suurt eramaja,” rääkis ta.
Üldiselt on suvituskorterid jäänud kuurortlinnade Pärnu, Haapsalu ja Kuressaare pärusmaaks. Nimekirja võib veel lisada Rakvere ja Võsu. „Enamasti ikka mereäärsed suvituskohad. Mitte et Paidel midagi häda oleks, aga mis sa ikka sinna Paidesse kaheks nädalaks puhkama lähed? Suvituskorterid on populaarsed seal, kus suvel rohkem rahvast ja elu käib,” tõdeb Sooman."
"19.07.2020, 17:35",uudised,https://epl.delfi.ee/artikkel/90475423/patarei-vanglas-tehtud-kaevamised-ullatasid-arheolooge,Patarei vanglas tehtud kaevamised üllatasid arheolooge,"Graniitvundament on pärit hoone ehitusaastatest, 19. sajandi esimesest poolest. Ümar nimetas müüri ehituskvaliteeti nii heaks, et raske on ette kujutada, kas isegi tänapäevaste vahenditega saavutataks samasugust tulemust. Seda enam, et ehitus kestis 11 aastat ja ehitajaks olid tõenäoliselt sõdurid. „See on nii perfektne, kuidas iga kivi on tahutud. See on käsitöö. Need on nii suured plokid – ma ei kujuta ette, kui palju üks kaalub,” väljendas ta hämmastust.
Vundament tuleb eriti hästi esile merepoolse pooltorni juures. Selle alumises osas on näha ava, mida merekindluse 2000 sõdurit kasutasid käimlana. Meri ulatus tollal müürini ja selle vastu loksuvad lained uhusid avatud väljaheited võlvkambrite kaudu minema. „Selline isetühjenev lampkast,” naljatas Ümar.
Peale täiuslikus korras graniitvundamendi on säilinud vallikraavi kaitseks kasutatud tunnelid, kuhu varjusid püssimehed. Sealsed ruumid on omavahel nihkes, et vaenlase eest põgenedes oleks parem end kaitsta. See andis nn ruum-ruumilt võitluses eelise, sest ukseavad polnud kohakuti ja läbi seinte tulistada ei saanud. Merekindluse ajal kulgesid käigud hoone ühest otsast teise, kuid hiljem müüriti osa ukseavasid kinni, et läbitavust piirata.
Kunagise merekindluse müüride vahel laiuvad avarad sisehoovid, kus praegu on veel suured kruusahunnikud, tahutud graniitkivid ja üle pea kasvanud võsa. Hoovid on kavas looduselt tagasi võita ja puhtaks teha.
Kaitseks külmade ja vihmaste ilmade eest paigaldatakse klaaskatus, mis muudab ala justkui aatriumiks. Õuealale pääseb läbi 19. sajandist pärit uhke käsitööna tehtud värava, mis äsja kaevamiste ajal juhuslikult leiti.
Ajaloolistelt plaanidelt on näha, et hoovis oli merekindluse ajal uhke puurkaev, kust saadi tarbevett. Vee kättesaamiseks läks maa alla kaks kaartreppi. Veevõtukoha asukoht on küll tuvastatud, kuid kaartrepid ja muud maa-alused osad ei ole säilinud. Kaevu maapealne osa on viidud hoopis vanalinna Tornide väljakule, kus see ümbritseb purskkaevu.
Patarei ehk Kalaranna fort peaks saama täies mahus rekonstrueeritud 2026. aastaks. Korrastatakse kogu kompleks – nii sise- kui ka välisala – ja ehitatakse promenaad, mis hakkab kulgema mereäärt pidi linnahallist Noblessnerini. Arhitektuuriliste lahenduste leidmiseks kuulutatakse välja konkurss. Kompleksi arendaja on Urmas Sõõrumaale kuuluv Nikolai Esimene OÜ."
"04.02.2016, 17:55",valismaa,https://epl.delfi.ee/artikkel/73595407/bbc-islamiriigi-korged-sojapealikud-varjavad-end-liibuas,BBC: Islamiriigi kõrged sõjapealikud varjavad end Liibüas,"Ametnik ütles BBC saatele „Newsnight“, et üha suurem arv välismaa võitlejaid on saabunud Liibüa Surti linna. Islamiriik võttis Surti oma kontrolli alla eelmisel aastal. Surt oli Liibüa endise juhi Muammar Gaddafi kodulinn ja arvatakse, et Islamiriik on endise režiimi pooldajatelt toetust saanud.
Misrata linna luureülem Ismail Shukri ütles „Newsnight’ile“, et viimastel kuudel on toimunud välisvõitlejate sissevool.
„Enamus on välismaalased, umbes 70 protsenti. Enamik neist on tuneeslased, kellele järgnevad egiptlased, sudaanlased ja mõned alžeerlased,“ ütles Shukri. „Lisage sellele iraaklased ja süürlased. Enamik iraaklasi tuleb Saddam Husseini laiali saadetud armeest.“
Shukri sõnul otsivad Islamiriigi kõrged sõjapealikud Liibüas varjupaika rahvusvaheliste õhurünnakute eest Iraagis ja Süürias.
„Mõned nende liikmed, eriti need, kellel on Islamiriigi jaoks pikaajaline tähtsus, otsivad siin varju. Nad peavad Liibüat turvaliseks paigaks,“ ütles Shukri."
"06.09.2019, 00:10",arvamus,https://epl.delfi.ee/artikkel/87337593/nadala-nagu-andrus-kivirahk-arno-tali-kohklused,NÄDALA NÄGU | Andrus Kivirähk: Arno Tali kõhklused,"Kui Arno koolimajja jõuab, pannakse ta ühe sassis peaga poisi kõrvale istuma. See keerab end üht- ja teistpidi, niheleb ja küsib viimaks Arnolt sosinal:
„Mis koolmeister rääkis? Kas ta seda ikka ütles, et esimesel võimalusel tuleb oma raha teisest pensionisambast välja võtta?“
Arno vaatab kartlikult ringi, sest teab, et tunni ajal juttu ajada pole lubatud, ja vastab vaikselt:
„Ei ütelnud.“
„Oi, mulle ütles küll! Mul oli suur pakk pensioniteemalist kirjandust kaasas. Kas sa seda tead: „Ameerika metsades“? Vaat kus oli mees, algul võttis välja raha teisest sambast, siis esimesest ja lõpuks kolmandast kah!“
„Kes see oli?“ pärib Arno sosinal.
„Kentuki Lõvi!“ kuulutab Toots ja vahib Arnole öökullisilmadega otsa.
Arnot jääb see jutt vaevama. Vahetunnis otsib ta üles naabritüdruku Raja Teele ja teeb temaga juttu.
„Mis sa arvad, Teele, kas peaks pensionifondi kogutud raha teisest sambast välja võtma?“
„Mis imelikku juttu sina räägid?“ imestab Teele. „Kust mina peaksin selliseid asju teadma?“
„Kas sina, Teele, ei mõtle siis pensionisammastele,“ küsib Arno veidi nagu haavunult.
„Ei! Kus mul see aeg! Mina pean ema aitama!“ seletab Teele tähtsalt.
„Mina mõtlen küll…“ tunnistab Arno. „Kõikse aeg… Teele, ütle mulle – kas sul oleks kurb meel, kui ma võtaksin oma raha teisest pensionisambast välja ja seda oleks hirmus vähe, nii vähe, et ei oskagi seda kuhugi investeerida?“
„No mis jutt see on!“ lööb Teele käsi kokku. „Miks mul peaks sellise asja pärast kurb meel olema? Mul ükskõik!“
„Minul küll oleks, kui sina…“ pomiseb Arno. „Kui sinu teine sammas…“ Ta neelatab valulikult. „Teele, hakkame üheskoos koolist koju minema?“ pakub ta siis.
„Ei, sinuga ma küll ei tule, ma käin parem Imelikuga,“ teatab Teele. „Sa ajad nii lolli juttu, et… Imelik ei räägi kunagi mingitest pensionisammastest, tema pakub kompvekki ja mängib kannelt ja laseb Tiugul kabeliaias hauakivide peal tantsida.“
Arno jääb nukralt vana paju alla seisma ja silitab selle krobelist koort. Vana paju on tema ainus sõber! Kui õige võtta raha teisest sambast välja ja toppida paju õõnde, võimalikult sügavale?
Lähemale astub Tõnisson, tükk liha käes. Arno kõneleb ka sõbrale teisest sambast, mainib ka Tootsilt kuuldud Kentuki Lõvi vägitegusid. Tõnisson lööb tüdinult käega.
„Kuula jah Tootsi ja tema plära. Minu vanamees ütleb ikka, et niikaua need Ülesoo omad mängivad selle teise sambaga, kuni koht läheb haamri alla ja kõik pannakse vangi.“
„Aga õpetaja Laur soovitas ka raha välja võtta,“ ütleb Arno. „Kas siis tema ka vangi pannakse?“
„Kes tedagi välja jätab,“ arvab Tõnisson ja pühib lõuga."
"18.07.2016, 23:55",sport,https://epl.delfi.ee/artikkel/75095757/ragnar-klavan-liverpooli-milliseks-kujuneb-tema-koht-suurklubi-hierarhias,Ragnar Klavan Liverpooli!? Milliseks kujuneb tema koht suurklubi hierarhias?,"Täpselt kaks kümnendit tagasi sai Martin Müürsepast esimene (ja seni viimane) korvpalli unistustemaal ehk NBA liigas mänginud eestlane. Samal ajal tegi jalgpalli hällis Inglismaal tegusid Mart Poom, kuid ometi: nii võimsat lepingut, kui nüüd sõlmib FC Liverpooliga Ragnar Klavan, pole ühelgi siinsel vutimehel ette näidata.
Liverpool on viiekordne euroopa esiklubi ja 18-kordne Inglismaa meister, enamat (20) on suutnud ainult Manchester United. Punaste ajalugu, üleilmne fänkond ja tuntus lubab liialdamata väita: see on absoluutne tipp. Koduliigas on viimasel ajal küll mõõnatud (mullu kaheksas koht), kuid alles paari kuu eest mängiti Euroopa liiga finaalis.
„See oleks nii Klavanile kui ka kogu Eesti jalgpallile väga võimas asi,” lausus Inglismaa kõrgliigas Derbys, Sunderlandis ja karjääri loojangul ka Londoni Arsenalis väravat kaitsnud Poom.
Esialgu saab ja tuleb Klavani liitumisest Liverpooliga rääkida tingivas kõneviisis. Ehkki jalgpalliäris pole enne paberite allkirjastamist miski kindel, näitavad kõik signaalid, et Eesti koondise kapteni unistustemaale siirdumine on äärmiselt lähedal. Juba täna läbib 30-aastane seni veel FC Augsburgi hingekirja kuuluv Klavan meditsiinilise kontrolli. Usutavasti istub ta ka lennukile, mis viib Liverpooli meeskonna ööl vastu neljapäeva USA turneele, kus kohtutakse Londoni Chelsea, AC Milani ja AS Romaga.
„Kõik märgid viitavad, et kogenud Klavan liigub Anfield Roadi poole. [Peatreener] Jürgen Klopp näeb temas ideaalset asendajat Kolo Touréle,” kirjutas ajaleht Liverpool Echo.
Inglise meedia teatel vahetab omanikku vähemalt viis miljonit eurot (mis oleks rekordsumma Eesti jalgpalluri eest) ja Klavan sõlmib lepingu 2 + 1 aastaks. Kui kõik läheb hästi, koidab Eesti parimale jalgpallurile võimalus teha 14. augustil Premier League’i debüüt oma lemmikklubi Arsenali koduareenil.
Milliseks võib kujuneda Klavani positsioon Liverpooli keskkaitsjate osakonnas?
Nii Touré (35) kui ka Martin Škrtel (31) on Liverpoolist lahkunud. Koos Klavaniga oleks hingekirjas kuus keskkaitsjat ja kindlasti on Kloppil nende kasutamiseks kindel visioon, kuid vähemalt praeguse seisu kohta tuleb öelda, et kaardipakk on põhjalikult segi löödud.
Prantslane Mamadou Sakho (26) ja Inglismaa U-21 koondislane Joe Gomez (19) jätavad hooaja alguse vigastuse tõttu kindlasti vahele, mõlemat kimbutab kannakõõluse valu. Vabaagendina liitus suve alguses Schalkest Kameruni koondislane Joël Matip (24), varasemast on klubis horvaat Dejan Lovren (27) ja portugallane Tiago Ilori (23). Kuid nii Ilori kui ka tema eakaaslase Andre Wisdomi (põhikohaga paremkaitsjad, kes võivad ka keskel mängida) võimalusi ei hinnata kuigi suureks.
Ennustan, et kui kõik nimetatud mehed on täisjõus, jääb Klavanile Sakho asendaja roll vasakpoolse keskkaitsjana – nemad on valikust ainsad vasakujalgsed pallurid. Samal ajal võib kangekaelsel mulgil avaneda võimalus end kohe hooaja hakul pildile ning äsja dopinguskandaalis sipelnud ja Prantsusmaa EM-koondise ukse taha jäänud Sakho pingile mängida.
Arvestades seda, kui hoogne töö käib neil päevil Kloppi tiimi tagalas Melwoodi treeningukeskuses, oleks oluline, et Klavani ülemineku vormistamise paberimajandus leiaks lahenduse võimalikult kiiresti.
„Ehitame eelolevaks pikaks hooajaks vundamenti. Harjutame praegu väga palju, treeningud on pikad, rasked ja sagedased. See periood on äärmiselt tähtis. Usume, et niimoodi areneme meeskonnana,” lausus Kloppi abimees Peter Krawietz klubi kodulehel. Hiljuti pikendasid sakslastest juhendajad Liverpooliga lepingut kuni 2022. aastani.
Harvad pole päevad, kui Liverpooli profid teevad koguni kolm treeningut päevas. „Rõhume nii füüsilise baasi ladumisele kui ka rünnaku- ja kaitseaspektidele. Peame oma mängustiili elluviimiseks paljusid detaile parandama.”
Seni on Klopp kahe hooaja vahel peale Matipi ridu täiendanud ääreründaja Sadio Mané ja väravavaht Loris Kariusega. Peale Klavani palgatakse väidetavalt ründav poolkaitsja Georginio Wijnaldum Newcastle’ist.
Usun, et Klavanil avaneks hea võimalus Liverpooli põhikoosseisus kanda kinnitada. Seal on keskkaitsjatega keeruline seis. Aga mõistagi on suurklubides konkurents karm ja midagi lihtsalt kätte ei tule. Igatahes on see Klavani suur võimalus. Andku ainult tuld!Viimastel aastatel pole Liverpool küll Premier League’i tiitli eest võidelda suutnud, aga võib arvata, et sellega, et Jürgen Klopp peatreeneriks sai, hakkab saavutuste kõver taas ülespoole liikuma. Kevadel mängis Liverpool juba Euroopa liiga finaalis, küll tuleb tõus ka koduses liigas. Tean, et Augsburg on talle uut lepingut pakkunud, aga Klavan pole selle teemaga edasi läinud. Klubi peab ka majanduslikult mõtlema: kas võtta praegu pakutav summa või jääda aasta pärast kõigest ilma (siis Klavani leping lõppeks – toim). Klavan on olnud Augsburgile tähtis mängija, kindel algkoosseisu mees. Nad sooviksid koostööd jätkata, kuid kindlasti teavad ka tema tulevikueelistusi.
Usun, et Klavanil avaneks hea võimalus Liverpooli põhikoosseisus kanda kinnitada. Seal on keskkaitsjatega keeruline seis. "
"22.01.2021, 00:05",lp,https://epl.delfi.ee/artikkel/92286681/erkki-raasuke-arvasin-et-olen-raudmees-aga-ei-ole,"Erkki Raasuke: arvasin, et olen raudmees, aga ei ole","Erkki Raasuke (49) on veerand sajandit panganduses liigutanud mägesid, ent tegutsemine ise on talle alati suuremat rõõmu pakkunud kui sellest rääkimine. Ametid on teda küll aeg-ajalt seda tegema kohustanud. Isiklikest asjadest pole Raasuke kunagi juttu ei teinud. Nii avameelset ja otsekohest intervjuud ei ole ta varem andnud.
Palun vabandust, kuigi ma ei ole enam panga juht. Protsess oli hullu moodi keerukas. Sellist asja ei ole varem tehtud, et terve süsteem täistoimivas universaalpangas nädalalõpu jooksul välja vahetatakse. Olime lõpuks ka ajasurve all, ei saanud testida nii palju, kui oleks pidanud. Nagu selliste asjadega ikka, oleks võinud hullemini minna. Umbes nädala jagu olin käsipidi sees ka seal, kus klientide kaebekirjadele vastati. Avanev pilt oli...
Vahel elus asjad mitte ainult ei näi nii, nagu öeldakse, vaid ongi nii. Kui töösuhe juhiga lõpeb, siis on seal tõesti tavaliselt liiva mootoris, mingid takistused või probleemid. Mul oli terve kimp põhjusi, mis ei ole avalikult arutamiseks.
Üks oluline põhjus oli see, et ma põletasin ennast läbi. Arvasin, et olen raudmees, aga ma ei ole.
Ei. Eks sellised asjad avaldu eri inimestel isemoodi. Mul jäi pea korda, aga keha andis järele.
Jah, asjad kuhjusid. Mul oli tõsine häda, mis kestis kümme kuud ja päädis seljaoperatsiooniga. Oli ka muud logisemist. Selle aja jooksul tekkis mul hoopis teine arusaamine sellest, mida tähendab valu.
Jah. Disk oli selgroolülide vahel liikunud ja proovis pikka aega endale seal uut kohta leida. Lõpuks vajutas närvi nii kinni, et kukkusin jala pealt maha ja vajasin kiirabi. Olin peaaegu nädala liikumisvõimetu. Nüüd tean, mida tähendab vastu seina jooksmine ja füüsiline läbipõlemine.
Need ümberhindamised ei olnud eriti dramaatilised. Kahjuks ei ole ma praegu sugugi parem inimene kui enne seda (naerab, siis tõsineb). Alguses oli äng ja siis tuli rahunemine. Otsuse pangast lahkuda tegin mai alguses, avalikkust teavitasime septembris ja lahkusin alles detsembri lõpus, nii et see oli pikk ja sujuv „head aega”. Olin ju juba taastumas ja puha, aga ettevõtte ees seisis küsimus, kuidas järgmised kolm-neli aastat edasi minna. Olin panka juhtinud ligemale neli aastat, hindasin edasist energiavajadust ja otsustasin, et ei jätka.
Restruktureerimisega käivad kaasas ebamugavused, mida põhjustasime viimati oma klientidele, ja need kriibivad kõvasti. Kvaliteedistandardeid peab oluliselt allapoole laskma: asjad on segased, neid on palju ja nad lähevad katki. Luminoris on mitmed inimesed haiget saanud ja läbi põlenud, sest nad on olnud eriti hoolsad ja tublid. Sellised inimesed ehitavad püsivaid asju, aga nad ei talu korratust ja kompromisse kvaliteedis.
Oi, mulle on palju kordi aitäh öeldud. Aitähi-puudust mul küll ei ole, ja ega tööd tehtagi ju selleks, et keegi tänaks. Ettevõtte peabki vaatama ettepoole, on ettevõtteid, mis juhtide vahetuse korral ainult uuest juhist räägivadki. Matuseid pole tarvis pidada. Kui töö on hästi tehtud, siis räägib see iseenda eest, ja kui ei ole hästi tehtud, siis ei olegi midagi rääkida.
Oleme kolm aastat töötanud majasiseste teemadega sisuliselt maa all, isegi peanupp ei ole välja ulatanud. Lootsime, et saame tähelepanu klientide juurde tagasi viia poolteise, kahe aasta pärast. Nüüd on kolm aastat läinud.
Ei. Teadsime, et me ei saa viis aastat jalgu järel lohistada, muidu lähevad kliendid ära. See oli kalkuleeritud risk. Küsimus oli, kas üldse seda rasket projekti ette või öelda: head kliendid, Eestis-Lätis-Leedus on häid panku küll, minge ja avage oma kontod mujal, meie aga paneme vaikselt poe kinni. Omanikud oleksid oma raha ka sellisel juhul tagasi saanud. Ent leidsime, et on vaja just sellele regioonile keskenduvat tugevat suurt panka, mis on võimeline kõiki siinseid ettevõtteid finantseerima. See on Luminori missioon. SEB ja Swedbank on suurepärased pangad, aga kui jäävad ainult need kaks, siis pole see siinsele turule hea.
Vaadake meie majandustulemusi. Selleks, et teistele maski pakkuda, tuleb see enne endale pähe saada. Kui me kulutaksime raha suurtele sponsorprojektidele selle asemel, et klientide olukorda parandada, siis oleks see silmakirjalik ja vale. Seda, miks SEB ja Swedbank on suunda muutnud, peab neilt küsima. Küsimus on ilmselt selles, kas ettevõte tunneb end kohaliku kogukonna liikmena. LHV näiteks on selles valdkonnas väga aktiivne.
Ja siin ongi suur vahe. Nad on keskendunud siinsele kliendile ja teevad, nagu nad ise ütlevad, saja aasta panka.
Tendentsi kirjeldusega olen nõus, aga mulle ei meeldi küsimuse tonaalsus, mis paneb meid justkui vähem väärtuslikku positsiooni. Keegi ei keela ju meil endil luua suurepärast telekomiettevõtet. Mitte keegi ei keela meil teha suurepärast panka. Loodan, et ühel päeval on Luminor selles positsioonis.
Tõsi, aga tähtajaliselt. Nende plaan on olla osa muutumisprotsessist, mille käigus soovitakse muidugi saavutada oma majanduseesmärgid, aga lõppeesmärk ei ole muutunud: laiapõhjaline kohalike omanikega ettevõte.
Selleks on ta võib-olla liiga suur, aga ta võiks olla laiapõhjalise omanikkonnaga kohalik börsiettevõte. Niisugune on olnud plaan esimesest päevast peale. Aga see jutt, et välisomanikud ei pea meist lugu... Siin peaks ikka rohkem peeglisse vaatama. Miski ei takista meid loomast suurepäraseid telekomi- ja muid ettevõtteid.
Selle pärast, et me tuleme sealt, kus me tuleme. 30 aastat tagasi oli meil üldse vaevalt midagi. Kui teised on saanud ettevõtlikkust harjutada 200 aastat ja meie 30, siis ongi seda palju tahta. Aga me oleme olnud väga tublid ja meil on hästi läinud.
Pensionile minna on tõesti natuke vara. Luminorist sain elu kogemuse, aga see oli kurnav, nii et sama intensiivsusega pesumasinat ma kindlasti lähiajal ei otsi. Hakkan jõudma sinna, et olla rohkem teistele abiks ja vähem ise lavale ronida.
Kui küsimuse mõte on, kas mul on sääste ja kas ma saaksin tagasihoidlikult hakkama, siis on vastus jah. Ma ei pea oma võlgade või igakuiste maksete pärast muretsema.
Kas nüüd rantjeena. Aga on tõsi, et mingil arusaamatul põhjusel on minu töö peaaegu esimesest päevast peale olnud väga hästi tasustatud.
Jah. Liitusin Luminoriga neli aastat tagasi ja mul on suhteliselt pikk piirang, 12 kuud, muidu on tänane standard kolm kuni kuus kuud.
Näiteks mõnes pagaritöökojas...
Jah, olen end kindlalt lubanud ühte projekti ja veel kahte väiksemasse, milles olen lubanud ilmselt kaasa lüüa. Need on kõik oluliselt väiksemad asjad kui Luminor.
„Jah, me räägime Skeletonist. Alustan veebruarist finantsjuhina.”
Te olete hästi informeeritud! Jah, me räägime Skeletonist. Alustan veebruarist finantsjuhina. Skeletoni asutajad kutsusid mind finantsvaldkonda arendama ja tegema ettevalmistusi mahukaks kapitali kaasamiseks, kas eraturul või börsil.
...üha vähem ja vähem.
Pangandus on väga palju muutunud ja mitte ainult paremaks. Asi on regulatsioonides. Hinnangud ütlevad, et eelmise majanduskriisi põhjustasid pangad, ja selles on üksjagu tõtt. Viimase kümne, eriti viimase viie aastaga on turuosalistele ümber kaela punutud säärane regulatsioonide pael, et pankade puhul on tavapärase äritegevusega pistmist üha vähem. Te ei kujuta ette, kui tugevasti on see valdkond reguleeritud.
See on ainult üks pisike osa. Tunne-oma-klienti on promill sellest, mida ma silmas pean. Pärast eelmist finantskriisi oli tähelepanu õigustatult pankade kapitaliseeritusel ja likviidsusel, kuid minu hinnangul on toimunud laiapõhjaline ülereguleerimine. Kui pandeemiaga seotud kriis algas, pidi Euroopa Keskpank tagasi keerama suure hulga viimase kolme või viie aasta jooksul loodud regulatsioone. Ent regulatsiooni mõte on ju tagada pankade turvalisus ja kriisikindlus. Ja siis tuleb kriis ning selgub, et regulatsioon on olnud liiga kallis ja selle on pidanud kinni maksma kliendid – vähe sellest, seda on vaja lõdvendada juba kriisi ajal. See näitab, et midagi on läinud väga valesti.
Olen olnud positsioonidel, mis võimaldavad väita, et tunnen valdkonda, milles olen töötanud. Olen olnud Euroopa Keskpanga järelevalve aluse panga juht. Mul on suhteliselt hea võime käsitleda kompleksseid teemasid. Aga ei mina ega mu väga nutikad kolleegid ole võimelised kõiki regulatsioonide materjale läbi töötama, see on ammugi väljunud inimese suutlikkuse piiridest. Ma ei saa aru, kellele ja milleks neid regulatsioone tehakse. Võib-olla olen jäänud vanaks ja aeglaseks? Tegelikult ma ei arva seda. Viimase kümne aastaga on regulatsioonide maht kümne-, kui mitte sajakordistunud. See ei ole mõistlik. See ei lõpe sektorile hästi. Euroopa pangandus kaupleb praegu poole raamatupidamisliku väärtuse juures. Mõistate, investorite vaates on Euroopa panganduse kohutavalt suur omakapital väärt ainult pool sellest, mis ta arvudes on. Ja meil ei ole praegu laenukaotusi, mis sellist vaadet põhjustaks.
Aga proovime siis neile küsimustele vastata nüüd. Need ei olnud tollal kesksed teemad. Kui oleksid olnud, küllap siis oleksime nendega tegelenud suurema intensiivsusega. Kogu pangandussektor on olnud liiga aeglane, et mõista algselt Ühendriikides tekkinud survet klientide tegevust kontrollida. See ei ole õigustus, muutustega tuleb kaasas käia. Ent me oleme üles kasvanud keskkonnas, kus kliendi rahaasjad olid intiimselt tema omad. Pangasaladus pidas. Kümneid inimesi on pankadest lahkuma sunnitud, kui nad piilusid kellegi kontoseisu või tehinguid. See, et klient oma rahaga meie juures toimetas, eeldas diskreetsust ja eeldab praegu ka. Kiirelt hakkasid aga tulema nõuded, mille täitmisel osutusime liiga aeglaseks.
Praegune krediidiasutuste seaduse pangasaladuse paragrahv defineerib, mis on pangasaladus, ja siis tuleb kaks-kolm lehekülge teksti, millal pangasaladus ei kohaldu. Nii et pangasaladust sisuliselt enam ei ole. Võib-olla peate näiteks teie viie-kuue aasta pärast selgitama, miks võtate iga kuu kolmandal kolmapäeval välja 60 eurot sularaha. Selline selge mustriga käitumine viitab sellele, et teil on koristaja või lapsehoidja, kellele maksate mustalt, st teil on käsil maksukuritegu. Kas me jõuame sinna? Või äkki me juba oleme seal?
Ma ei mäleta seda intervjuud. Tunnen ennast praegu ka väga ebamugavalt. (Naerab, aga on tõepoolest kergelt kohmetu.) Võib-olla on see hea omadus – suuta kimbatushetki unustada. Ja selles, et ma ajakirjanikega suheldes end kimbatuses olevana tunnen, pole midagi uut.
Ei ole. Mul ei ole olnud kokkupuuteid nende uurimistega.
Ei ole.
Ei.
Ei ole.
Jah. Ma ei tea üksikasju, kuid Clifford Chance’i raportis leidub episoode, mille osaline ma olen. Raportis on viide, et e-kirju on läbi vaadatud, samuti on seal viited juhatuse koosoleku materjalidele ja langetatud otsustele.
Et midagi ei jääks ripakile: olen andnud selgitusi selle perioodi kohta Luminori nõukogu korraldatud uurimisel. Põhiküsimus selles valdkonnas töötades on, kas inimene sobib oma ametikohta täitma, sobivusmenetlus on panganduses keskne ja pidev teema. Tol korral püüdsin 13 aasta taguseid sündmusi meenutada ja pean tunnistama, et ega liiga palju meelde tulnud.
Kabineti remont. Samamoodi nagu Luminori puhul praegu. Kui üks etapp on läbi, siis rivistatakse meeskond üles ja jagatakse uued ülesanded. See puudutas tookord kogu Swedbanki juhtgruppi. Mul oli kaks pakkumist laual.
Aga miks te peaksite sellest midagi kuulma?
Ma ei keeldunud...
Jumala eest, mis tähtsust sellel täna on.
Ei peagi olema. See on minu elu. Ma ei ole kelleltki avalikult mingit mandaati palunud. Ma ei pea kellelegi andma selgitusi, missuguseid otsuseid ma eraisikuna teen, niikaua kui ma püsin seaduste piires.
„Ma ei pea kellelegi andma selgitusi, missuguseid otsuseid ma eraisikuna teen, niikaua kui ma püsin seaduste piires.”
Ei ole! (Naerab. Küsija naerab ka.) Ja need konkreetsed tööasjad olid spetsiifilised. Üks oli ärisuund, millest eri põhjustel asja ei saanud, ja teine oli kontrollifunktsioon, mis mulle lihtsalt ei sobi. Ma ei ole oma olemuselt audiitor. Küsimus oli ka selles, kas see sobib mu perele. Sündis ei-otsus, mis ei olnud üldse halb. Swedbanki jäi maha palju häid suhteid. Olen säilitanud sideme inimestega, kellega seal koos töötasin: kellega käin ratast sõitmas, kellel on olnud oluline roll Blackstone’i investeeringus.
On. See räägib Rain Lõhmuse ja Andres Viisemanni filosoofiast, aga ka meie omavahelistest suhetest. Me ei ole lihtsalt kolleegid.
Nad said aru, et ma sügelesin ja et nõuandvast rollist oli mulle tol ajal liiga vähe. Pealegi arvasin, et käin alla, kui pole aktiivsemalt rakendatud. Nad said sellest väga hästi aru. Samuti sellest, et oleks olnud ebamõistlik hakata otsima lahendusi LHV sees. Nad on suurepärased ja suuremeelsed inimesed.
Mul on ka Eftenit.
Ei. Mul oli ka hulk optsioone, need andsin lahkumise hetkel tagasi. Olen üsna korralikult investeerinud ka Luminori.
Osaliselt jääb, osaliselt lõpeb.
Poeg võib, ta on 19-aastane. Ta on praegu sõjaväes. Tütar on 15. Mõte oli, et neil võiks olla blokeeritud pikaajaline investeering, mida nad kontole minnes näevad. Millalgi tekivad dividendilaekumised ja siis hakkad mõtlema, mida aktsiahind parasjagu teeb. Mõtlesin ka, et see investeering annab neile kord oma eluaset soetades omafinantseeringu. Investeerimisgurusid ei ole neist saanud ja nagu te õigesti ütlesite, on minu investeeringud pigem ühekülgsed. Mu tähelepanu on olnud tööl, olen investeerinud siis, kui koduettevõtte omanikud või juhid on küsinud raha järgmiseks laienemiseks. Turul ostmiseks ja müümiseks pole mul aega ega oskusi.
Ärgem seda lühikest aega üle hinnakem. Aga vastus on jah. Viimastel aastatel pigem ei ole minu profiiliga inimesi vaja olnud.
Nimetamiskomitee on kenasti jätkanud, seal on hulk tublisid inimesi. Rahandusministeerium on neid teemasid käsitlenud väga professionaalselt. Midagi halba ei ole juhtunud.
Ei, sellist hinnangut ma ei andnud ega taha anda.
Minu vaatenurk ongi olnud juhtimiskeskne. Poliitikas ma asjatundja ei ole, kõiki võnkeid ja dünaamikaid lugeda ei oska. Vaatan seda protsessi kui inimeste juhtimist. Viimase kahe aasta jooksul oleme suutnud luua riigi juhtimises siiski täiesti uue taseme ja ma ei mõtle seda kui komplimenti.
Ikka, muidugi.
Olen valinud eri erakondi. Olen olnud ka pisarateni pettunud oma valikutes. Eks see näita ka, kui naiivne olen ma oma valikutes olnud.
Kui koroonakriis algas, oli meie majandus heas seisukorras. Meil ei olnud suuri tasakaalustamatusi. Olid olemas raha, kapital, kõik oskused, et toetada lühiajalistesse raskustesse sattunud ettevõtteid. Väga kiiresti tekkis osal inimestel soov hakata riiklikku panka ehitama. Miks peaks riik andma otselaene? Laenu andmine on keeruline kunst. Olen 25 aastat olnud selle keskel. Kui laenu andma hakkavad inimesed, kellel puudub selles valdkonnas kogemus, lõpeb see pisaratega, olgu tegemist KredExi või Maaelu Arendamise Sihtasutusega. Kõik ei ole olnud halb, aga olnuks võimalik kasutada väga palju paremaid tööriistu. Ja nüüd maja põleb.
Olles 25 aastat laene andnud, olen ise laenuvaba. Laenul on aeg ja koht. Laenuvõtmine võib tähendada koormat, muret ja frustratsiooni. Laenuvõtmine selle pärast, et saab, lõpeb kümnel juhul kümnest halvasti.
Olen võtnud. Aga olen tagasi maksnud. Oma laenude tagasimaksmine on kõige parem investeering, mida saab üldse teha. Raha paigutamine eluasemesse on suurepärane viis säästa. Ülelaenamine lõpeb alati halvasti. Laen on hea tööriist, aga nii nagu kirvega saab puid lõhkuda, on võimalik sellega ka jalga lüüa ja pead maha võtta.
Ei ole nõus. Vara hinnad liiguvad ülespoole. Väärtuslik kinnisvara säästmisobjektina on minu meelest väga hea.
Mõõduka ebamugavuse ja mõningase hirmuga. Riigi roll võib olla suurem siis, kui ta on inimeste elu korraldamises professionaalne, aga nagu me näeme, siis on meie riigi juhid olnud valdavalt iseenda võttest selili. Sellise riigi kätte, nagu oleme siin viimase kahe aasta jooksul näinud, ei tahaks ma oma elu korraldamist usaldada.
Ei saa öelda, et ta mulle ei meeldinud.
Päriselt on nii Hansapank kui ka Swedbank olnud suurepäraste inimeste tootmise masinad. Selles ei ole olnud kurba tooni. Võtke Coop, Inbank, Luminor, LHV – kõik nad on tulvil Hansapanga vilistlasi.
See selleks. Usun, et inimesed on tänulikud seal tegutsetud aastate eest. Swedbankis töötamine on paljudele olnud ikkagi ride of the lifetime, läbini positiivne kogemus. Kogu see Hansapanga ja Swedbanki lugu on meie majandust positiivselt mõjutanud. Kui tahta sõita kiiresti – tsiteerides Jüri Mõisat –, ei ole mõtet kurvilist teed valida, tasub sõita sirge tee peal.
No mingites situatsioonides vesistan, aga mitte selle pärast, et närvid ei peaks vastu. Pigem siis, kui midagi läheb hinge.
Seoses Luminorist lahkumisega punetasid silmad mitu korda.
Jah, aga mind on alates 2008. aastast lõigatud mitu korda ja enamasti sporditraumade pärast. Opereeritud on sõrme, õlga, abaluud, Achilleuse kõõlust, osaliselt kuulub ka seljaoperatsioon sellesse ritta. 40. eluaastani jõudsin kordagi haiglasse sattumata, aga siis hakkas juhtuma. Närviline ja pingeline töö ning intensiivne sport teevad lõpuks haiget. Läks pikalt aega, enne kui ma sellest aru sain. Enne mõtlesin, et kui aega on vähe, siis teen trenni lühemalt, aga intensiivsemalt. See osutus üsna kehvaks kokteiliks.
Päris kindlasti, jah. Ma loodan, et need ei ole olnud väga suured ohverdused. Paljud kodused asjad on jäänud tema peale.
Ma ei käi kirikus ega palveta, aga ei ütle ka, et seal ei ole mitte midagi. Mul on nende teemade vastu respekt, ent pigem alateadlik. Kiriklik laulatus oli pigem ajastu märk. See oli ilusam kui minna lihtsalt perekonnaseisuametisse.
Küllap ikka ees. 50–60 pidi olema kõige parem aeg. Enesepiitsutamisega enam midagi paremaks ei lähe, aga inimene on veel piisavalt terve ja adekvaatne, et nautida maailmast arusaamist. Tulevikku vaatan väga optimistlikult.
Linnuvabrikust pärit korvpallipoiss
Vahepealsetel aastatel oleme eri asjus kokku puutunud, mõnikord tihedamalt, mõnikord harvem. Aastad ja kogemused on teda selle aja jooksul tublisti muutnud, samal ajal mingis osas on ta jäänud endiselt täpselt selleks veidi nurgeliseks Linnuvabrikust (Erkki Raasuke on pärit Saha-Loolt – V. K.) pärit korvpallipoisiks, kelle naljad ei olnud Liivalaia tänava kõige peenemad, kuid kelle peale sai alati ja tingimusteta kindel olla.
Kui me „Panga” seriaalis Erkki lugu keskse liinina kasutasime, siis oli seal läbisegi nii tegelikult aset leidnud episoode kui ka puhast fiktsiooni. Selle valguses oli väga lõbus jälgida, kuidas eri inimesed seda kommenteerides järjekindlalt võsas müttasid – kinnitades veendunult, et mõni tegelikult elulooline seik ei saanud mingil juhul päriselt nii juhtunud olla, samal ajal võttes väljamõeldud sündmusi tegeliku tõe pähe. Selles valguses saan väga hästi aru, miks Erkki alguses kogu seriaaliplaani asjus väga tõrjuv oli. Ta ei ole kunagi pidanud oluliseks, et tema panust ja rolli eri asjades väga laialt teataks – eelistades kõneleda rohkem tegude kui sõnade abil."
"28.11.2019, 16:18",arvamus,https://epl.delfi.ee/artikkel/88213007/keskerakondlane-kui-kolme-apteegi-asemel-jaabki-uks-alaneb-ka-hind,"Keskerakondlane: kui kolme apteegi asemel jääbki üks, alaneb ka hind","Seoses apteegireformiga tuletab Marika Tuus-Laul meelde, et Euroopas pole ainsatki riiki, kes seda valdkonda ei reguleeriks. Asutamise, omandi, hinna, kettidesse koondumise jt. piirangud on tavalised. Ettevõtlusvabadus pole ühiskonna ülim ja ainus väärtus, kui kaalul on inimese elu ja tervis.
Peale aastakümneid kestnud vaidlusi suutsid kõik riigikogu erakonnad 2015.a. ka meil apteegiseaduse vastu võtta. Üleminekuajaks seadsime 5 aastat.
Selle igati mõistliku reformiga pole ärimehed tänaseni suutnud leppida. Ei oska öelda, mis mõjutab osasid poliitikuid ravimiärimeeste huvides tegutsedes reformi tagasi pöörama, eirates nii ministrit kui selle teemaga põhjalikult tegelenud sotsiaalministeeriumi spetsialiste, ravimiametit jt.
 Põhjuseks võib ju olla ikka see kõige tavalisem - kui mitte pestud ajud või täis topitud taskud, siis lühike mälu või nooruslik teadmatus ning demagoogia, propaganda ja ähvarduste lõksu langemine. Kahjuks on ununenud ka ketiapteekide tulekulugu, mida siinkohal oleks õiglane meelde tuletada.
Taasiseseisvumisel asutati Eestis proviisoriapteegid ja need töötasid hästi. Neist enamik lõpetas tegevuse 10-15 aastat tagasi ravimite hulgimüüjate hinnasurve all. Tean hästi kolme proviisorit, igaühel oli oma apteek. Hulgimüüja apteegikett tegi ettepaneku apteegid müüa, vastasel juhul lubas hulgimüüja nad välja suretada - hulgimüüja lubas eraapteegile ravimeid kallima hinnaga kui ketiapteegile. Realistidena müüsid nad oma veel elusad apteegid. Jäid hulgimüüjate ketid ja tänapäevalgi ei lase nad proviisoriapteekidel vabalt tegutseda.
Mul on tõsine palve Riigikogu ausatele liikmetele, palun lööge see teema lukku kohe kiiresti ja ilma ""kompromissideta"" nii, nagu seaduses algselt kirjas on. Viis aastat ootamist on isegi pikk aeg olnud. On teada, et tubli kolmandik apteeke vastab juba uutele nõuetele, kuid veel paljud on tekitatud segaduse tõttu ootele jäänud. Kes soovivad, jõuavad oma apteegid tähtajaks seaduse nõuetele kohandada. Kes aga ei soovi jätkata, võivadki uksed sulgeda. Jutt, et see halvendab ravimite kättesaadavust, on ilus nali: ostjale piisab täielikult, kui kauba­keskusesse jääb praeguse kolme apteegi asemel üks. Siis peaks ka ravimi hind alanema, sest ühte apteeki on patsiendi raha eest ikka odavam pidada kui kolme apteeki.
Ausa äri nimel jäägu hulgimüüjatele hulgimüük ja proviisoritele jaemüük."
"01.08.2020, 07:00",arvamus,https://epl.delfi.ee/artikkel/90591485/autorikulg-madis-kalvet-poolteist-aastat-isapuhkusel-ehk-peame-emasid-hoiatama-et-isa-tuleb,"AUTORIKÜLG | Madis Kalvet: poolteist aastat isapuhkusel ehk „Peame emasid hoiatama, et isa tuleb!”","Kui rääkisin sõpradele plaanist pikemalt töölt eemale, lapsehoolduspuhkusele jääda, oli paljude esimene küsimus: „Aga mida Peep Pahv sellest arvab?” (Pahvi, minu otsest juhti, tunneb avalikkus tema konservatiivse maailmavaate poolest.)
Jäin isapuhkusele, kui minu esiklaps, poeg, sai sajapäevaseks ehk oli veidike üle kolme kuu vana. Puhkusele... see eesti keel on ikka kummaline. Abikaasa naasis tööle, minu ülesandeks jäi välja nuputada, kuidas isana nii väikese lapsega iga päev hakkama saada, kui ema pole käepärast võtta. Hirmu ma ees ootava pärast siiski tunda ei osanud.
Mis puutub Pahvi, kelle arvates laias laastus on naistel naiste tööd ja meestel meeste tööd, siis peale väikese kulmukergituse suurt muud ei järgnenudki. Eks ta teadnud ka arvestada, kui kange naisega tal vastasel juhul silmitsi tuleb seista. Jõudsime kompromissile, et jätkan väikese koormusega projektipõhiselt, sellega oligi teema maas.
Tööalaste kokkulepete saavutamine oli alles algus. Reaalne töö ehk lapse kasvatamine algas 101. päevast. Kui pereajakirjade või -saadete isad mängivad laia naeratuse saatel lastega palli või sõidavad rattaga, siis beebiga, kes end kõhult seljale ega vastupidigi pöörata ei suuda, see nii ei käi. Esimeseks isa-poja ühiseks lemmiktegevuseks kujunes koos võrkkiiges kiikumine. Oli see vast õnnis aeg. Nüüd, kui poiss saab kohe 11-kuuseks, enam nii primitiivse tegevusega plusspunkte ei püüa. Möll liivakastis, mõlemal asjaosalisel silmnägu liiva täis, või hobusena korteri ühest servast teise kappamine, poisil juuksed lehvimas – selline on nüüd väike osa argipäevast.
Kui tavaline või eriline see siis ikkagi on, et isa imikuga lapsehoolduspuhkusele jääb? Minu lähimas sõprade ringis on viimase paari aasta jooksul lapsega pikemat või lühemat aega kodus olnud kolm täiesti eriilmelist isa. Tõsi küll, nemad võtsid teatepulga emalt üle siis, kui laps oli juba aastajagu päevi vana. Mind üritati ümber veenda väitega, et kolmekuune inimlaps on isa jaoks liiga väike ja ema igakülgse abita ei olegi võimalik nii pisikesega hakkama saada.
Ikka ja jälle tuleb emal murelikele küsijatele kinnitada, et beebi on parimates kätes, söönud, kuiv ja moekalt riides.
Tegelikult on kogu beebimajandus olnud palju lihtsam, kui ma oskasin arvata. Pigem tundub, et hirmud, eelarvamused või siiras mure meie pere pärast on neil, kes sellise peremudeli kohta hulgaliselt küsimusi esitavad. Kui mind vaadatakse teinekord nagu väikestviisi kangelast, kes on üksi elu ja imiku meelevalda jäetud (mis ei ole sugugi tõsi), siis abikaasa õlgadel lasub palju suurem raskus ja kohustus oma tegusid õigustada. Ikka ja jälle tuleb tal murelikele küsijatele kinnitada, et beebi on parimates kätes, söönud, kuiv ja moekalt riides.
Kui keegi veel kursis ei ole, siis moodsad patareide jõul töötavad rinnapumbad võimaldavad piima küllaldaselt ette varuda. Umbes viiekuuselt teeb laps vaikselt tutvust ka muu toiduga.
Mida me kaks, väike ja suur mees, siis ikkagi tegime sel ajal, kui ema oli tööga hõivatud? Kui poeg ise veel edasi ei suutnud liikuda, oli minu põhitegevus tema süles tassimine, mõnikord tundide kaupa. Kehva tuju, kõhuvalu või muu seletamatu põhjuse tõttu tuli tassimist, hüpitamist ja süles hoidmist sedavõrd palju ette, et üha enam hakkas mind kimbutama terav õlavalu. Paar head nippi massöörilt ja veidike igapäevast kummilindi venitamist – mure sai lahendatud.
Selle eest, et beebirutiin ja neli seina ahistavaks ei muutuks, hoolitses siis ja teeb seda praegugi meie pere neljajalgne lemmik. Igapäevased jalutustiirud kestavad kokku kolm-neli tundi ja on ligi 15 kilomeetrit pikad. Siiamaani ei ole seda rutiini pidurdanud vihma- ega rahesadu, tormimõõtu tuuleiilid ega muud ilmanähtused. Tuleb tunnistada, et mida rajum ilm, seda rahulikum on kilomeetreid koguda, sest säärast rahvamasside liikumist, nagu näiteks koroonaviiruse leviku algusajal, kui inimkond järsku liikumisusku pöördus, siis ei kohta.
Poleks uskunudki, et trenne, ringe ja huvitegevusi, mis mõeldud just pisikestele inimestele, on palju ja veel rohkem.
Aga veel? Poleks uskunudki, et trenne, ringe ja huvitegevusi, mis mõeldud just pisikestele inimestele, on palju ja veel rohkem. Üks uhkema nimega kui teine. Meie menüüsse sattusid peamiselt võimlemine ja ujumine oma eri variatsioonides. Ei tule vist üllatusena paljastus, et enamikus neist trennidest olin ma ainus isa emade keskel. Loomulikult on olemas ka trenne, mis on mõeldud spetsiaalselt isadele ja lastele, kuid need kipuvad kahjuks toimuma ainult õhtusel ajal, kui tahaks juba kogu perega koos kodus olemist nautida. Seepärast olen sellistesse jõudnud vaid korra-paar.
Kui võimlemistunnis lapse saatja sool erilist vahet ei tehta, siis pealinna vähemalt ühe populaarsema perekeskuse ujumistundidesse on oodatud ikka ainult emad lastega (v.a spetsiaalne isade ja laste ujumistund). Tunniplaanist pole seda emade eelistamist küll kuidagi võimalik välja lugeda, aga praktikas tekitas minu saabumine trenni üksjagu sekeldusi ja probleeme.
„Pean emasid hoiatama, et beebiga koos tuleb basseini hoopis isa,” sain ma kuulda. Järgmistel kordadel paluti mul aegsasti ette helistada, kui ema tulla ei saa ja oma kohustused isale üle plaanib anda. Üldiselt selline asjade korraldus treeningkeskuse süsteemiga ei sobivat. Selgus, et majas on vaid kolm väikest garderoobi, mis päevasel ajal mõeldud siiski ainult emadele. Kuna sel päeval jäi üks riietusruum tühjaks, saimegi pojaga veemõnusid nautida. Praeguseni on vesi tema vaieldamatu lemmik.
Järgmisel korral andsin oma tulekust varakult teada ja sain loa kohale ilmuda. Siis aga kordus kõik taas: epistel sellest, kuidas isad võiksid siiski eelistada tööpäevajärgseid ujumistunde, ruumikitsikusest, emade ebamugavustundest, kui läheduses viibib mõni mees... ja vist oli midagi veel.
Tegelikult ei olegi sel segadusel enam tähtsust, sest vahetasime ujulat ja treenerit ning naudime nüüd igat trenni ja saame osa ka saunamõnudest. Tundub, et nii mõnigi isa on sama probleemi otsa komistanud ja pidanud paremaid lahendusi otsima, sest vähemalt praeguses treeningugrupis, keset päist päeva, ei ole ma enam ainus beebit ujutav isa.
Koroonakriisi ajal muutus vähe
Kui peaksin kirjeldama, milline on isapuhkus koroonakriisi ajal, kuidas see on mu päevaplaani muutnud, siis märtsi, aprilli ja maikuu kogemuse põhjal võin öelda, et suures plaanis ei muutunud midagi. Drastilised muutused olidesmaspäeval ja kolmapäeval – võimlemis- ja ujumistrenn jäi ära – , aga muus osas kulges elu ikka tavapärases rütmis.
Kord sattusin jalutuskäigu ajal kokku tuttava mehega, kes on samuti juba mõnda aega lapsega kodune. Pärast lühikest vestlust tõdesime mõlemad, et igavust pole tundnud, kodus olemise ahistust samuti mitte. Laps pakub palju igapäevast tegevust ja suures plaanis ei ole päevakava koroonakriisi tõttu üldsegi muutunud.
Stereotüüpne isa näpib telefoni
Beebiga poodides, arstide juures, ametiasutustes käies kuulen täiesti väljateenimatut kiitust ja austusavaldusi, et sellise raske ülesandega hakkama saan. Vaevalt emasid keegi nii varmalt kiitma kipub. Vaevalt see nende jaoks kuidagi kergem on kui isadele. Mäletan üht esimest korda, kui perearsti juures sain pärast mähkme vahetamist kiita, et protseduuri nii hästi valdan.
Mähkme vahetamist ma nüüd just ülemäära suureks oskuseks ei pea. Haiglas oli see üks esimesi asju, mis beebi eest hoolitsemise paketist selgeks õpetati (sh pepu pesemine, kuivatamine ja kreemitamine). Juhtusin tol korral arstilt uurima, miks mu tegevus kabineti imestusega täidab. Selgus, et enamik ema ja lapsega vastuvõtule kaasa tulevaid isasid istuvad vaikselt nurgas, lohistavad telefoniekraani ja ootavad visiidi lõppu. Emad olevat need, kes uurivad, näitavad, arutlevad, selgitavad. Ent minu jaoks on oluline oma lapse arengu ja tervise nüanssidega sügavuti kursis olla, aidata nii vähesega, nagu seda on lapse lahtiriietamine, kaalule asetamine, süstimise ajal tema lohutamine ja vajaduse korral tema tuju tõstmine."
"16.02.2016, 14:03",arileht,https://epl.delfi.ee/artikkel/73700515/moody-s-kaalub-eesti-energia-reitingu-langetamist,Moody's kaalub Eesti Energia reitingu langetamist,"Kui Moody's peaks Eesti Energia krediidireitingu langetama tasemele Baa3, tähendab see seda, et ettevõte on endiselt usaldusväärne ning suudab oma finantskohustusi täita.
Tasub arvestada, et kui pärast seda peaks tulema veel üks reitingulangetus tasemele Ba1, siis vajub Eesti Energia juba riskantsete ettevõtete sekka, mille puhul on arvestatav oht, et ei suudeta oma finantskohustusi täiel määral täita.
Moody'se hinnangul tuleb Eesti Energia puhul arvesse võtta seda, et energia ning toormete hinnad on viimasel ajal väga palju langenud ning see mõjutab lähiaastatel Eesti Energia käekäiku negatiivselt.
Eelmise aasta augustis teatas Moody’s, et krediidireiting Eesti Energiale jäetakse samaks ehk Baa2 tasemele. Reitingu väljavaade hinnati siis stabiilseks.
Möödunud aasta juuni lõpus langetas reitinguagentuur Standard & Poor’s Eesti Energia krediidireitingu tasemelt BBB+ tasemele BBB (võrdne Moody'se Baa2 tasemega).
Reitingulangetuse põhjustena toodi välja langenud müügihinnad elektrienergia ja vedelkütuste turgudel. Väljavaade Eesti Energia krediidireitingule jäi toona stabiilseks.
Kui vaadata tagasi kaugemale ajalukku, siis 2010. aasta paiku hindas Moody's Eesti Energia pikaajalist krediidiriski A2 tasemel ehk kolm astet kõrgemal kui see on täna."
"06.02.2020, 00:05",sport,https://epl.delfi.ee/artikkel/88857729/kaks-voitu-peavad-tulema-kogenud-mangujuhita,Kaks võitu peavad tulema kogenud mängujuhita,"Kui näiteks Itaalia peab valikmänge tugevuselt kolmanda või neljanda koosseisuga, siis Eesti uus juhendaja Jukka Toijala saab kasutada ideaalilähedast koosseisu. Tõsi, Itaalial on korraldajamaana EM-finaalturniiri pilet juba taskus, Eestil tuleb see pärast kuueaastast pausi välja võidelda.
Kolmapäeval avaldatud 16-mehelises nimekirjas oli vaid üks üllatus – puudu oli Kalev/Cramos korralikku hooaega tegev mängujuht Sten Sokk.
Mullu koondisekarjääri lõpetanud Kristjan Kangur oli juba varem Toijalale teada andnud, et kui korvialuses osakonnas ei põle, ei hakka ta otsust muutma. Õnneks ei põle, praeguse seisuga on rivis kõik pikad, kes reaalselt kümmekonna päeva pärast Eestisse tulla saaksid. Maik-Kalev Kotsari USA üliõpilasliigast kättesaamine osutus lootusetuks ürituseks.
Toijala sõnul on Soku eemalejäämine üpriski valus löök, sest 30-aastase mängujuhi kogemusi on keeruline asendada.
„Sokk oleks kindlasti 16 nime seas olnud, aga juba paar nädalat tagasi rääkis ta, et tal on tervisega probleeme. Ta hoiatas, et kui seis paremaks ei lähe, võib ta selle akna mängudest eemale jääda. Eelmisel nädalal kinnitas ta, et pole valmis füüsiliselt mängima. Ma ei saa mängijate tervislikku seisundit muuta. Austan tema otsust,” ütles Toijala.
Soomlase valikus on mängujuhtidest Kristian Kullamäe (20), Kerr Kriisa (19) ja Rait-Riivo Laane (26). Toijala sõnul võib ta sellel positsioonil mõnikord kasutada ka Rain Veidemani. Ilmselt langeb suurim koormus Kullamäele, Kriisa kohta vihjas Toijala, et Leedus mängival talendil tuleb ennast lühikeses treeninglaagris heast küljest näidata.
Aga pole võimatu, et Kriisa roll võib lõpuks oluliseks kujuneda. „Vanus pole minu jaoks probleem, tähtis on see, mis väljakul toimub. Nägin Soome koondises, kuidas noor Petteri Koponen tuli kohale ja võttis kohe vastutuse. Ta oli 18-aastane,” meenutas Toijala.
Toijala visiooni järgi peaks koondis mängima varasemast kiirema tempoga. „Meil on igas liinis kaugviskajaid ja peame oma mänguplaani üles ehitama kiirele korvpallile. Selg-ees-mängijaid meil pole. Suurte viskeblokeerijate puudumise tõttu peame kaitses olema igas liinis aktiivsed,” selgitas ta.
Esimeses valikmängude aknas kohtub Eesti 20. veebruaril võõrsil Põhja-Makedoonia ja kolm päeva hiljem Tallinnas Itaaliaga. Peale nende on alagrupis Venemaa. Edestada tuleb kas Põhja-Makedooniat või Venemaad. „Meie eesmärk on võita mõlemad mängud. Asjaolu, et Itaalia koht on EM-il kindel, teeb valikturniiri kummaliseks. Iga mäng on oluline,” kuulutas Toijala.
Kas juubeliaasta toob Guinnessi rekordi?
Tänavu suvel möödub 100 aastat Eesti esimesest ametlikust korvpallimängust. Korvpalliliit on juubeliaastaks põhjalikult valmistunud.
Suurim rahvaüritus toimub 6. juunil, kui Eesti 165 kohas üritatakse püstitada uus Guinnessi rekord. Nimelt on eesmärk tabada ühe päevaga 100 000 vabaviset. Oma panuse saavad anda kõik Eesti inimesed. Tallinnas on rekordiürituse keskmeks Vabaduse väljak.
Eesti korvpallikoondis
16-meheline kandidaatide nimekiri
Kristian Kullamäe, Kerr Kriisa, Rait-Riivo Laane, Rain Veideman, Martin Dorbek, Martin Paasoja, Janari Jõesaar, Henri Drell, Tanel Kurbas, Sander Raieste, Saimon Sutt, Siim-Sander Vene, Kristjan Kitsing, Kaspar Treier, Kregor Hermet, Rauno Nurger"
"27.07.2017, 00:05",kultuur,https://epl.delfi.ee/artikkel/78986792/uleskutse-lugejatele-moodusta-raamatupealkirjadest-luuletusi,Üleskutse lugejatele. Moodusta raamatupealkirjadest luuletusi!,"Kutsume lugejaid oma raamaturiiulile uue pilguga vaatama. Ülesanne on lihtne: sea raamatud virna nõnda, et nende selgadel olevad pealkirjad moodustaksid mõtestatud terviku. Lõpptulemus võib olla näiteks luuletus, (vaimukas) lugu, terav ütlus.
Üleskutse on inspireeritud Armeenia-USA päritolu kunstniku Nina Katchadouriani projektist „Sorted books”, mille ta algatas juba 1993. aastal. Eesti keeli nimetas Rahva Raamat selle meetodi raamatute virnastamiseks ja lasi aastaid tagasi sel moel ühel ööl oma Viru keskuse poe pea peale pöörata.
Raamatupoeesiaga on algust teinud ka Eesti Päevalehe kultuuritoimetus ja meie sõbrad. Tuleb tunnistada, et see tekitab võrdsel määral sõltuvust ja kaost raamaturiiulis. Nüüd aga kutsume teid, head lugejad, oma raamaturiiuleid vaatama selle pilguga, milliseid lugusid võiksid rääkida raamatupealkirjad. (See, kui raamatupoeesia tegemise käigus jääb pihku ka mõni hea raamat, mida lugeda, on mõistagi boonus.)"
"06.10.2018, 00:05",kultuur,https://epl.delfi.ee/artikkel/83889847/lembit-peterson-enne-kui-inimene-hakkab-jumalat-otsima-otsib-jumal-teda,"Lembit Peterson: enne kui inimene hakkab Jumalat otsima, otsib Jumal teda","Foto: Rauno Volmar
Kaks aastat tagasi lavakooli juhiks kutsutud Lembit Petersoni (65) elus muutus septembrikuus palju. Lavakoolis on tema juhendada küll kõige noorem kursus, kuid kooli ei juhi enam tema, vaid Jaak Prints.
Teine muutus on märkimisväärne töötingimuste paranemine Theatrumis, mille Peterson oma kaasõppejõududest ja üliõpilastest mõttekaaslastega juba aastakümneid tagasi Vene tänavale katusekambrisse lõi. Kui varem oli saalis 50 kohta, siis nüüd on teatris kuni 140 istekohta. Ja ehk kõige olulisem sündmus jäi septembrikuu lõppu, mil ilusal sügispäeval külastas Eestit Rooma paavst Franciscus. Juba üle 35 aasta katoliiklase teed käinud Peterson sai külaskäigust vahetult osa, kui luges Vabaduse väljakul peetud missal teiste seas teksti ja käis ka presidendi vastuvõttul Kadrioru roosiaias.
Kohtume Vene tänaval uuendatud Theatrumi ruumides. Läbi vihmase Tallinna vanalinna intervjuule tõtanud Petersonil on käes kibekiire aeg. Äsja jõudis Theatrumis lavale Pedro Calderón de la Barca „Suur maailmateater” ning peale töö teatritudengitega ootab ees mitu välisreisi. Astume Aidast mööda treppe katuse all asuvasse proovisaali, kus intervjuu käigus maailma pöörised ja kiirus järk-järgult justkui kaovad ning asenduvad rahulike mõtisklustega teatrikooli, näitlejatöö ja religiooni üle.
Olen jälginud paavstide tegevust, sõnavõtte ja kirjutisi, nende mõju ühiskonna ja inimeste elule juba alates 1980-ndate algusest. Ajast, mil paavstiks oli Johannes Paulus II. Pole saladus, et ka kiriku liikmete hinnangud praegusele paavstile ja tema tegevusele erinevad, aga minule jätab praegune paavst Franciscus väga elutarga ja lihtsa inimese mulje. Kui vaatasin hiljem ekraanilt tema Tallinnas toimunud kohtumisi, siis oli näha inimeste nägudelt peegelduv rõõm. Paavst Franciscus otsekui hajutas oma olekuga palju eelarvamusi nii oma isiku kui ka kiriku kohta. Samuti poliitilise maiguga teravaid diskussioone.
Franciscus ei olnud siia tulles paavst üksnes väikesele Eesti katoliiklaste kogukonnale, tema sõnum oli suurem ja mõeldud kõigile inimestele.
Jah, ta tunneb elu. Ta on omal ajal töötanud kirjanduse ja psühholoogia õpetajana, preestri ja piiskopina tegutsenud aga Buenos Airese slummides. Franciscuse külaskäik tugevdas soovi ja oskust süveneda Kristuse õpetuse tuuma. Tuumani jõudmine tähendab ju suurt ja kannatlikku tööd eelkõige iseenda kallal. Samuti tuleb praktiseerida armastavat kooselu kõikide sind ümbritsevate inimestega, ilma selleta pole õpetuse tuumani võimalik jõuda.
See juhtus pärast „40 kirja”, millele alla kirjutasin. Poolas oli toona aktiivne Solidaarsuse liikumine, sealt algaski minu jaoks kirikuga tutvumine. Tasapisi jõudis minuni ka paavst Johannes Paulus II suur mõju ja tähendus ulatuslikes ühiskondlikes muudatustes. KGB rünnak oli tugev nii vaimselt kui ka psüühiliselt. Selleks et vastu pidada, oli vaja leida vastujõud.
Teisalt on meie praeguse ühiskonna pöörised ja kiusatused mõnes mõttes veel hullemad. Nad on salakavalamad. Ka paavst Franciscus juhtis sellele tähelepanu, et tarbijaühiskonnas on oht muutuda egoistiks. Ta tõstatas uuesti küsimuse: milleks on meile vabadus antud? Ja sellega koos oli julgustav sõnum nii noortele kui ka meile kõigile: armastus ei ole surnud! Avastagem see meie igapäevases elus, olgem vabad selleks, et julgeda armastada. Minu jaoks oli ja on just see keskne sõnum.
Arvan, et inimese hing on loomult kristlane. Jumal ei ole kiriku vang. Ta armastab kõiki inimesi.
Usun – ja see on minu kogemus –, et enne kui inimene hakkab Jumalat otsima, otsib Jumal teda. Kui mõtlen oma teekonna peale alates lapsepõlvest, siis neid kokku- puuteid on elus olnud palju. Seda elu- sündmuste, rõõmude ja kannatuste ning inimestega kohtumiste kaudu. Hingelistes kohtumistes, kunstielamustes, loetud raamatutes, mõtisklustes ja palvetes. Jumal kõneleb kogu aeg, aga küsimus on, kas oskame teda kuulata, kas meie kõrvad on avatud. Jumal ei suru ennast peale.
Kõik skandaalid, mis maailmas ümberringi lahvatavad, on kohutavad. See, et paavst mingitest küsimustest vaikib, on just väga kõnekas. Selles vaikuses on inimesed. On kannatanud ja on need, kes on põhjustanud kannatust ja valu.
Inimestel on endal ka pead otsas. Mida rohkem ta skandaalist räägiks, seda enamatel viisidel oleks neid võimalik interpreteerida... Tähelepaneliku jälgija jaoks on aga tema väljaütlemised ja pedofiilia hukkamõist olnud üheselt ja selgelt mõistetavad.
Hinnanguid anda tuleb, aga nagu ütleb Shakespeare: „Mõista hukka süüd, aga mitte süüdlast.” Tahame süüga koos ka süüdlased hävitada, aga see pole kristlik.
Minu juhiaeg pidigi otsa saama, tulin kooli etteotsa rektori ja mõningate pedagoogide kutsel paariks aastaks. Tingimus oli see, et saan kõik oma enne plaani võetud tööd lõpetada. Jäi lootus, et saan end lavakooli ja loometegevuse, eriti lavakooli ja Theatrumi vahel jagada. See osutus liiga optimistlikuks, sest kooli juhtimine nõuab täielikku pühendumist ja sisseminekut. Theatrum hakkas aga toona remonti minema ja ka minu loometöö teatris oli täies hoos. Enda ja kolleegide üles ehitatud asja maha jätta ei tahtnud, kuid tundsin missiooni ja vastutust Eesti teatrihariduse ees, seepärast ka nõustusin. Püüdsin olla dialoogis pedagoogide ja kooli tekkinud suundadega, tihti- peale osutus see aga valuliseks.
Lavakooli peakoordinaator on nüüd Jaak Prints. Kooli juhtorgan on aga rektori soovil praegu tema enda määratud kolleegium, kuhu kuuluvad kursuste juhid, peakoordinaator, üliõpilaste esindajad ja mõned professorid. Kursuste piires jääb suunamis- ja otsustusõigus koos kaasnevate kohustuste ja vastutusega aga kursuste juhtidele. Minu otsustada on näiteks ka see, keda kutsuda õpetama, kellega teha koostööd jne.
Jah, näib küll. Ootasin seda. Kui mul esimene aasta täis sai, siis hakkasin otsima, kes võiks üle võtta. Tundsin, et jõu jaotamine kooli ja teatri vahel on minule liiga raske. Kui selline olukord olnuks kümme aastat tagasi, kui kandideerisin, siis oleks see olnud mulle jõukohasem. Lavastada, mängida ja teatrikooli juhtida oli liiga palju. Kuskilt tuli järele anda.
Teisalt olen õppinud Pansolt ja oma teistelt õpetajatelt, et pedagoog ja professor peab olema ka ise loovkunstnik, ta peab olema elavas teatriprotsessis sees. Muidu ei taba enam, mis toimub, ja võib tekkida mingi pedagoogiliste rituaalide maailm. Paljud õppejõud osalevad loovalt elavas teatriprotsessis, mängivad ja lavastavad, et mitte irduda elust. Aga muidugi on alati ka erandeid, pedagooge, kes pühendunult ainult pedagoogilist tööd teevad. Seegi võib kanda väga head vilja. Siin ei tohiks olla dogmasid.
Kenasti on läinud. Aga ainult minu juhtida kursus küll tegelikult pole. Ja ega kursust saagi juhtida, saab ainult juhtida protsessi, mis teatrikoolis on mõistagi noorte inimeste igakülgne areng inimese, kunstniku ja haritlasena. Siin jätkubki õpilase areng inimesena, nüüd avanevad intensiivsemalt tema erialaks sobilikud anded ja nende arengule antakse selgem suund.
Olen lavakoolis, endises lavakunstikateedris, olnud õppejõud vaheaegadega 1977. aastast kuni 1986. aastani. Olen töötanud ka Viljandi toonases kultuurikolledžis, kus õppetooli juhatajana oli mu juhendada üks kursus, teise juures olin õppejõud. 1988. aastal asutatud Eesti humanitaarinstituudis algas 1994. aastal regulaarne ja süstemaatiline teatriõpe. Kõigi nende kolme lennu juures olin ka kursuse juhendaja. Lõpetajad töötavad mitmes valdkonnas, ka teatrites lavastajate ja näitlejatena.
Teatriõpe on meil läbi aja toetunud traditsioonile, mille Panso omal ajal sisse tõi ja millele ta kooli rajas. Nimetagem seda Moskva Kunstiteatri või Stanislavski, Knebeli ja Tšehhovi koolkonnaks. Samas traditsioonis püüan ka mina jätkata nende kogemuste ja oskustega, mis mul tänapäevaks on välja kujunenud.
Protsessi juhendan küll mina, kuid lavakoolis on terve hulk pedagooge ja professoreid, kes on seal püsivalt aastaid olnud. Minu kaasõppejõud on Indrek Sammul, Aleksander Eelmaa, Kristjan Üksküla ja Mirko Rajas.
Arvan, et lavakool peaks valmistama ette lavastajaid ja näitlejaid tervet Eesti teatrit silmas pidades. See pole stuudio, mis koolitab konkreetse suuna ja stiiliga näitlejaid. Üldalused peaksid olema sügavalt universaalsed, et näitlejad kohaneksid üles astuma eri stiilide, lavastajate ja kooslustega. Seepärast on oluline, et nad juba õppides puutuksid kokku erinevate meistrite ja teatritega.
Olen lugenud ka igasuguseid pedagoogide ütlemisi, kuid minu eesmärk see pole. Lahti on õpilast lihtne võtta, aga pärast kokku panna palju keerulisem. Mõni vedru kipub ikka üle jääma, nagu ka kella lahtivõtmisel ja kokkupanemisel sageli juhtub. Ma ei lammutaks inimest juba sellepärast, et teda on läbi erinevate raskuste ja rõõmude, hoole ja armastusega hoidnud ja kasvatanud vanemad, lasteaed, kool, sõbrad, tuttavad... Inimeses tuleks toetada seda, mis on temas head ja väärtuslikku, avada tema annet ja aidata võtta maha takistusi, mis ande esiletulemist pärsivad. Aga mitte selle hinnaga, et peaks isiksust ja tema väärtustelge vägivaldselt lõhkuma hakkama. Igasugune vägivald – mitte segamini ajada tööga kaasneva pingutusega! – on kurjast.
See nõuab kindlat kogemust ja silma. Eksimused ei ole muidugi välistatud, me ei tea kunagi, mis suunas inimene arenema hakkab. Ja lõpuks on ka temal endal arengus otsustav sõna öelda. Õpilane pole passiivne olend, keda hakatakse vormima, tema enda tahtega tuleb kõneleda.
Kahe aasta jooksul, mil lavakooli juht olin, taastasime koostöö Moskva teatriakadeemia GITIS-ega. Meie parimad teatripedagoogid ja lavastajad Voldemar Pansost Ingo Normetini on seal õppinud. Paljud meie näitlejad on omandanud seal Stanislavski kooli alused, Ita Everi põlvkond oli seal terve lennuga. Taastasime soiku jäänud sidemed ja GITIS-e režiikateeder kutsus meie üliõpilased festivalile. Osa võtsid ka meie õppejõud Anu Lamp ja Elmo Nüganen. Kord läksime Eesti autorite katkenditega, kord Dostojevski „Idioodi” katkenditega. Saime sealsetelt professoritelt ja pedagoogidelt kuulda tunnustavaid sõnu, see innustas ja tegi rõõmu. Oli ka GITIS-e ja meie lavakooli õpilaste kuuajane ühistöö nii Moskvas kui ka Tallinnas Shakespeare’i teemadel.
Küsimus on selles, kas eesmärk on eksperiment või millegi olulise väljendamine. Samuti on küsimus vormis: millises esteetikas ja stiilis see eksperiment toimub? Toimuv peab olema sisu teenistuses, ma pean teadma, mille kallal ja miks ma eksperimenteerin. Džinni pudelist välja lasta on lihtne...
Kooliaeg on lühike ja kool peaks andma põhialused pigem selles traditsioonis, mille põhjal kool on loodud. Kõik oskused tuleb anda nii, et noor kujuneks selle kõige juures loovaks kunstnikuks ja isiksuseks. Valmis meistreid välja lasta ei saa, küll aga avada uksi-aknaid elu ja oma eriala paremaks mõistmiseks. Koolis saab õpilane teha oma esimesi katsetusi teiste pilkude all, koguda loominguks julgust.
Andekaid ja võimekaid lavastajaid ja näitlejaid on alati tarvis, neid ei jää kunagi üle.
Arvan küll. Teatrikool peaks andma universaalsema hariduse, millega saab minna ka mõnele muule alale töötama, kui tunned, et valitud eriala sind ei rahulda ega ole päriselt sinu kutsumus. Näitlejakoolitus õpetab muu hulgas näiteks oma tähelepanu ja kontsentratsiooni valitsema, mis on väga vajalik oskus paljudel elualadel. Teatritudeng loeb palju ja õpib oma kujutlusi praktiliselt realiseerima. Lisa annavad häälekoolitus, suhtlemisoskuse arendamine, avaliku esinemise kogemus jne. Kõike seda saab hiljem rakendada ka muudel elualadel.
Muidugi, kes on kunstnikuks sündinud, see läheb kas või läbi ärklikorruse ja jõuab näitlejaks. Ka meie alustasime Theatrumis väikesest toast, väike saalike oli õpilaste enda kätega ehitatud. See oli kinomehaanika tehas. Kõik algas mõttest ja soovist kujundada üldises teatripildis sellist teatrit, mida kalliks pidasime, mis meie ja teiste hingele kõneles. Idee ja sellega seotud otsingutega hakkas kaasa tulema materiaalne pool, sest vajadus oli tugev.
Olen lavastanud nii Hispaanias kui ka Poolas, kaugele ei tahaks enam lavastama minna. Pakkumisi on küll tehtud, aga minu jaoks on lavastus tervik, mis algab mõttest ja lõppeb viimase etendusega. Kui mu etendust mängitakse 3000 kilomeetri kaugusel, siis ma ei tea, kuhu see suundub. Võib-olla mõnel on ükskõik, aga mul mitte.
Lavastus pole nagu raamat või heliteos, mis saabki lõplikult valmis. Lavastuse iga etendus on dünaamiline ja muutub. Loomulikult püüan alati teha nii, et näitlejad saaksid piisava baasi selleks, et iseseisvalt etendust õiges suunas edasi arendada. Aga ma ei saa selles kunagi kindel olla, kui mängitakse tuhandete kilomeetrite kaugusel.
Sama lugu juhtub suurte teatritega. Teed oma suure töö ära ja lavastus läheb teise teatri kontrolli alla. Kui mõtlen taas Stanislavski otsingutele, siis elu lõpupoole ta eemaldus teatrist ja hakkas Kunstiteatris näitlejatega laboratooriume tegema. Küsimus on selles, mida me otsime ja mida tahame leida. Ning mida me nendest otsingutest publiku ette toome.
Meil läheb hästi! Oleme kaks aastat intensiivselt ringreise teinud, leidsime väga palju publikut tänu sellele. Maja uuendamine on võtnud palju jõudu, tähelepanu ja energiat. Peame hakkama uues olukorras kõike uuesti üles ehitama, kuid usun, et publik tuleb siia meelsasti.
Etenduste väljakuulutamisega oleme küll pisut hiljaks jäänud. Üks põhjus oli see, et maja üleandmine ehitaja poolt lükkus mitmeid kordi edasi. Meie tegevjuhi Aive Sarapuu tegevust uue hoone valmimisel on aga raske üle hinnata. Kokkuvõttes on kogu protsess olnud ime, mille sünnile on väga paljud inimesed kaasa aidanud.
Viimati käisin Hispaania väikelinnas Almagros Hispaania klassikalise teatri festivalil. Seal oli tähelepanuväärselt huvitavaid, aga kahjuks ka väga halbu etendusi... Eestis on viimasel ajal meelde jäänud Uku Uusbergi „Ivanov”. See meeldis mulle. Ega väga palju jõuagi vaadata, aga kui on midagi märkimisväärset, siis ikka püüan. Tahaksin väga jõuda NUKU teatrisse vaatama Mirko Rajase lavastust „Noored hinged”, samuti Leino Rei kohe esietenduvat lavastust „Vari”.
Õigesti tehtud töö annab energia tagasi. Need asjad, mis sult energia röövivad ja jõuetuks teevad, tuleb aknast välja visata... Muidugi alati ei oska seda tööd vastu võttes kohe ära tunda, milliseks kujuneb tulemus. Alustatakse ikka heade soovide ja kavatsustega.
Olen seda meelt, et kui õnnestub kunstiteos teha hästi, siis tuleb ka publik saali. Publik leiab hea lavastuse üles. Oluline on mitte alahinnata publikut ja austada teda sellega, mida talle pakume. Mitte hakata midagi maha müüma eesmärgiga endal hinge sees hoida. 
Lembit Petersoni märgilised rollid ja lavastused"
"12.04.2016, 00:10",arileht,https://epl.delfi.ee/artikkel/74179461/brexit-tekitab-luhiajalise-kaose-kuid-voib-olla-suurbritanniale-hea-voimalus,"Brexit tekitab lühiajalise kaose, kuid võib olla Suurbritanniale hea võimalus","Suurbritannias on Brexit kuum teema. Argumente on nii Euroopa Liitu jäämiseks kui ka EL-ist väljaastumiseks.
Pole kahtlust, et Suurbritannia EL-ist lahkumine tooks lühiajaliselt kaasa paraja kaose. Mis saab näiteks välismaal õppivate brittide koolimaksudest ja Suurbritannias õppivate teiste EL-i riikide kodanike koolitasudest? Sama küsimus tekib nende1,22 miljoni Suur- britannia alama kohta, kes elavad mujal Euroopa Liidus, ja saareriigis elava 2,7 miljoni teiste EL-i liikmesriikide kodanike kohta. Mis juhtub nende arvete ja pensionitega?
Mis saab Suurbritannias ettevõtlusest ja töökohtadest? Mis juhtub väliskaubanduses?

Suurbritannia EL-i jäämise poolt on üldistatult pangad ja suurettevõtted. Kuid näiteks suurpanga HSBC eksjuht Michael Geoghegan on majanduslehele Financial Times maininud, et EL-i kuulumisest on saanud tulu just rahvusvahelised kontsernid. Ülereguleerituse tõttu on väikese ja keskmise suurusega ettevõtted olnud kannatajad. EL on töökohtade loomise keeruliseks muutnud.
Kui Suurbritannia jääb EL-i, ei juhtu suurt midagi. Toimetataks edasi ainsas maailma majanduses osatähtsust kaotavas majandusplokis. Samal ajal ollakse ärevil, sest Brüsseli bürokraatia laiutab, suveräänsus kahaneb, pagulaste teema on terav. See võib kaaluda üle ratsionaalse rahalise kasulikkuse/kahjumlikkuse otsustamise. Kuna Suurbritannia on EL-i eelarvesse netomaksja, jääks veidi üle kümne miljardi naela aastas Suurbritanniale alles. Kas selline peenraha on piisav, et mäng vääriks küünlaid?
Briti keskpank prognoosis, et Brexit lööks välisinvesteeringuid, kukutaks naela ja tõstaks eluasemelaenude intressimäära. Ka eluasemete hinnad võivad langeda. Ent odavam nael toetaks Briti eksporti. Naela langus muudaks importkaubad kallimaks ja tekitaks inflatsiooni, mille puudumise käes euroala vaevleb.

Suurbritannia saaks euro-ala otsuste all ägava EL-i asemel tegeleda kiiresti kasvavate majandustega riikidega ja sõlmida nendega kaubanduslepinguid. Miks mitte vahetada kahaneva rahvaarvu ja aeglase majanduskasvuga EL-i turg kiiresti kasvavate majanduste ja suureneva rahvaarvuga riikide vastu? Miks mitte kaubelda soodsamalt Hiina, India, Jaapani, USA, Kanada, Indoneesia ja Venemaaga? Ei maksa unustada, et Suurbritannia liitumine Euroopa majandusliiduga tähendas Briti rahvaste ühenduse maadega lepete lõppemist. Jutt käib umbes 50 riigist, mis olid varem Briti asumaad või dominioonid: Kanada, Austraalia, Uus-Meremaa, India, Lõuna-Aafrika Vabariik jne. Samuti võiks Suurbritannia kaaluda NAFTA-ga liitumist, sest USA, Kanada ja Mehhiko kaubandusplokk ei püüa kapriisselt olla igal alal sekkuv superriik.
EL-ist lahkumine annaks Suurbritanniale võimaluse visata prügikasti majandusarengut pärssivad Brüsselis kehtestatud seadused. Aga muidugi üksnes juhul, kui seda tahetakse, mis pole ju veel kindel. Suurim oht majandusele on kaldumine protektsionismi ehk siseturu kaitsele.

Poliitiliselt oleks Suurbritannia EL-ist lahkumine väga halb uudis. Suurbritannia on EL-is vedanud liberaalsete riikide plokki, mille liikmeteks peetakse ka Baltimaid ja Hollandit. See aitas mingil määral ohjata Saksamaa-Prantsusmaa telge ja Vahemere maade klubi. Oleks vist päris kummaline vaadata tühjade Briti kohtadega europarlamenti. Kas need kohad ootaksid Türgi liikmelisust või jääksidki tühjaks? Kaoks Suurbritannia segav sumin ja euroala baasil superriigi loomine saaks kiireneda. Kuid pärast edukat lahkumist võivad lahkumise kasuks otsustada teisedki EL-i riigid, kes eurot ei kasuta. See looks ohtliku pretsedendi.
Suurbritannias on varemgi EL-i (tol ajal ühisturu) üle referendum toimunud. 1975. aastal osales sellel 65% hääleõiguslikke kodanikke, kellest 67% hääletas ühisturule jäämise poolt."
"17.01.2020, 00:05",lp,https://epl.delfi.ee/artikkel/88657601/alkoholism-ja-enneolematu-rahasumma-rekordimehega-kohtuv-conor-mcgregor-nouab-oma-kohta-tagasi,Alkoholism ja enneolematu rahasumma. Rekordimehega kohtuv Conor McGregor nõuab oma kohta tagasi,"Viimati 2018. aastal MMA-ringi astunud iirlane Conor McGregor kaotas toona alistusvõttega Habib Nurmagomedovile. Seejärel algas areenil suur mäsu, kus rusikad hakkasid sügelema ka mõlema mehe kaaskonnal.
Hoolimata karjääri jooksul saadud neljast kaotusest ja ka viimati Nurmagomedovile allajäämisest on McGregor endiselt suurim tõmbenumber MMA-maailmas. Seetõttu on ka tema tulevase matši põhipalk rekordiline 4,5 miljonit eurot. Duellid Nurmagomedovi ja Eddie Alvarezega tõid iirlase kontole põhipalgaks 2,7 miljonit eurot.
McGregori enda sõnul teenib ta aga lõpuks eri tasudes kokku 70 miljonit eurot.
20 000 inimest mahutaval T-Mobile Arenal Las Vegases Eesti aja järgi pühapäeva varahommikul toimuv matš müüdi välja minutitega. Piletitulu on ligemale 8,9 miljonit eurot.
Kui arvestada, et McGregor teenis poksimatšis Floyd Mayweatheriga 90 miljonit eurot, siis tunduvad mainitud summad esialgu natuke väikesed. Loomulikult pistab iirlane ka sel korral lõpuks taskusse palju suurema summa. N-ö põhipalgale lisandub tasuliste telekanalite teenistus, mis McGregori puhul peaks ulatuma 40–50 miljoni euroni. Kümme miljonit lisandub ka sponsoritelt. Umbes poole sellest tasub sporditarvetefirma Reebok.
McGregori enda sõnul teenib ta aga lõpuks eri tasudes kokku 70 miljonit eurot. See on tema karjääri suurima teenistus MMA-ringis. Loomulikult on see ka kogu spordiala jaoks rekordiline auhinnaraha. Cerrone peab samal ajal leppima „ainult” kahe-kolme miljoni euroga. Hoolimata sellest tuleb temalgi seni parim palgapäev.
Rahasse suhtub McGregor endiselt laia joonega, ent muidu olevat ta muutunud. 2015. aastal sulgkaalu tiitlimatšis pikaaegse valitseja José Aldo 13 sekundiga alistanud ja kohe üleilmseks superstaariks kerkinud McGregor on enda sõnul alkoholi (liig)tarbimisele punkti pannud. „Enne Nurmagomedoviga peetud matši jõin ma nädal aega järjest,” tunnistas ta hiljuti ESPN-ile. „Minu sees oli lihtsalt midagi mürgist. Olin hotellis koos kaaskonnaga. Panime pundi kokku ja hakkasime lihtsalt kaklema. Võitlesime peakaitsmeteta. See oli totaalne sõda. Lõin ühe mehe nokauti ja seejärel pidutsesime mitu päeva järjest. Selline käitumine oli viga. Olen nüüd piisavalt mees, et seda tunnistada.”
McGregori kõva mehe imidž on kõigile teada. Tuleb aga tõdeda, et Cerrone ei ole kehvem mees.
McGregori kõva mehe imago on kõigile teada. Tuleb aga tõdeda, et Cerrone ei ole kehvem mees. Ameeriklane ei kanna Kauboi hüüdnime asjata. Nimelt elab ja treenib ta New Mexicos asuvas rantšos, kus tehakse ka igapäevatööd. Väidetavalt ratsutab ta pidevalt hobustega, kasutab regulaarselt relva ning teeb kõiki maatöid, mida vaja. Muu hulgas on ta ka härjataltsutajana käe valgeks saanud.
Nagu näha, jääb sellistest ekstreemsustest Cerronele väheks ja seetõttu katsub ta regulaarselt jõudu MMA-maailma vägevatega. 36-aastane Cerrone ei ole just ala suurim staar, kuid siiski on ta välja võidelnud koha legendide seas. Võitlussarjas UFC on ameeriklane teeninud 23 võitu, mis tähistab rekordilist saaki. Enne lõpugongi on ta UFC-s suutnud vastase seljatada 16 korda, mis on samuti rekord. Tippmark on ka matšide eest saadud 20 eritiitlit (õhtu parim võit, parim nokaut jne).
Sõnade ja väljanägemise poolest on McGregor loomulikult võimas, kuid nii mõnigi fakt räägib enne matši hoopis ameeriklase kasuks. Iirlane võitis MMA-ringis viimati 2016. aastal, kui ta alistas Eddie Alvareze. Cerrone on pärast seda võitnud koguni viis matši.
Oodata võib püstivõitlust
Conor McGregor on tuntud oma karmi vasaksirge poolest ning lõpuks tõi just see talle suure rahamatši Floyd Mayweatheriga. Matšis Donald Cerrone vastu loodab ta muidugi taas peamiselt oma vasaku käe tugevale löögile.
Cerrone on lubanud, et ta hakkab McGregoriga pidama püstivõitlust. Tavaliselt on ta oma sõnadele kindlaks jäänud. Püstivõitluses on ameeriklane olnud hea ning tema löögid on ennegi mitu meest jalust niitnud. Samal ajal tuleb meenutada, et kümne nokaudiga saavutatud võidu kõrval on tal ka 19 alistusvõttega teenitud triumfi. McGregori puhul on see suhe 18 : 1 nokautide kasuks ehk kui Cerrone suudab iirlase põrandale viia, siis võib kõike juhtuda.
McGregor lubab vastase kindlalt nokauteerida. „Ärge kahelge minus kunagi,” teatas ta TSN-ile.
McGregori edasine tulevik oleneb paljuski sellest matšis. Oletuste kohaselt võib võidu korral avaneda talle tee kergkaalu tiitlimatšile Nurmagomedoviga. Samal ajal võib ta ka edaspidi võidelda kergkeskkaalus. Seal on meistrivöö omanik Kamaru Usman. Kaotuse korral läheks ta järgmiseks vastamisi palju vähem nimekate vastastega, kuid korralikke rahasummasid korjaks ta ka nendest matšidest. Nõudlus tema pakutava šõu järele ei paista igatahes kahanevat.
Kas Cerrone kaotab raha eest McGregorile meelega?
Pärast Conor McGregori ja Donald Cerrone matši väljakuulutamist hakkasid kohe ringlema oletused, et kaks viimast matši kaotanud Cerrone viskab duellis McGregoriga end lihtsalt pikali ehk kaotab meelega.
Mullu nii Justin Gaethjele kui ka Habib Nurmagomedovi järgmisele vastasele Tony Fergusonile nokautidega alla jäänud Cerrone lükkas sellised süüdistused kindlalt ümber.
„Olen neid jutte ise ka kuulnud. Maailmas ei ole piisavalt raha, et panna mind meelega kaotama. Ma ei suudaks sellisel juhul edaspidi enam peeglisse vaadatagi,” tunnistas Cerrone MMA Fightingu veergudel. „Pigem võitlen tasuta, kui kaotan meelega. Ma ei ole selline. Annan endast maksimumi, teen seda alati.”"
"23.07.2020, 00:05",uudised,https://epl.delfi.ee/artikkel/90523443/nagu-rutiinidega-robot-odede-tookoormus-on-kasvanud-ligi-kolm-korda-juurde-oleks-vaja-4000-ode,"„Nagu rutiinidega robot.” Õdede töökoormus on kasvanud ligi kolm korda, juurde oleks vaja 4000 õde","Avalikkuses tuli õdede suur töökoormus jututeemaks koroonaviiruse tõttu, aga tegelikult on see mure hõõgunud ammu. Juba üheksa aastat Tartu ülikooli kliinikumi erakorralise meditsiini osakonnas töötanud õde Tuuli Albrant on üks paljudest, kes tunneb, et õed on ülekoormatud. Tema teeb praegu 12-tunniseid vahetusi, sest 24-tunnised on tema jaoks liiga kurnavad. „Teinekord tunnengi, et seda on liiga palju – kui patsiente on nii palju, siis pole hingamisruumigi. On hetki, kus ma ei saa ei sööma ega tualetti,” kurtis Albrant.
Tervise arengu instituudi statistika kohaselt on õdede iseseisvate vastuvõttude arv järjest suurenenud: kümme aastat tagasi oli õdede vastuvõtte pool miljonit. Seega on õdedel 2,7 korda rohkem ambulatoorset tööd.
Albranti sõnul on tema haigestumise korral kaks varianti: kas mõni kolleeg teeb ületunde või jääb vahetus katmata. „Sellisel juhul on sel päeval töötavatel õdedel koormus suurem, aga rohkem raha nad selle eest ei saa.”
Eestis töötab praegu üle 8000 õe, nii et on 6,3 õde tuhande elaniku kohta. Eurostati andmeil on aga Euroopa Liidus tuhande inimese kohta keskmiselt üheksa õde. Selleks et jõuda teistega samale tasemele, on arvestuslikult vaja juurde 4000 õde. Praegu on otseselt täitmata kohti üle 500, aga soovijate järjekorda ei paista.
Eesti õdede liidu (EÕL) president Anneli Kannus kinnitas, et ühe õe haigestumise korral on raske talle asendajat leida. „Kui meil oleks rohkem õdesid ja töökoormus oleks väiksem, saaksid nad rahulikult kodus olla ega peaks mõtlema, kuidas osakond hakkama saab. Veel vähem minema pooltõbisena tööle, mida tuleb samuti ette,” nentis Kannus.
Koroonaviirus viis õed hooldekodudest haiglatesse
Õdede puudus ei ole probleem ainult haiglates, vaid ka hoolekandeasutustes. Seda süvendas koroonaviiruse levik, sest kui paljud õed töötasid enne kriisi korraga nii hoolekandeasutuses kui ka haiglas, siis viiruse leviku piiramiseks pidid nad valima, kumba tööle jäävad. „Paljud hoolekandeasutused jäid seepärast õdedeta, sest kui õde töötas täiskohaga haiglas, ei hakanud ta sellest loobuma, et jääda poole kohaga mujale,” sõnas Eesti õdede liidu president Anneli Kannus.
Tema sõnul on hooldusasutustes üha rohkem raskemaid patsiente, kes vajavad õe teenust, sest hoolekandeasutuses töötavad hooldustöötajad pole kõigeks välja koolitatud. Näiteks on õdede pädevuses ravimite manustamine ja haavaravi, hooldustöötajad seda ei õpi. „Praegu on saja patsiendi peale heal juhul üks õde. Sageli pole üldse õdesid ja siis peab hooldustöötaja ise neid töid tegema,” ütles Kannus. Praegu arutataksegi ühiselt, kuidas tõsta hooldustöötajate taset nii hooldekandeasutustes kui ka tervishoius ja õpetada neid juurde. „Ma väga loodan, et jõuame üks päev reaalsete lahendusteni,” lausus Kannus.
Peale suure töökoormuse tõi ta õdede puuduse põhjusena esile selle, et tervishoiutöötajate töötingimused ei lase rakendada õdede pädevust täiel määral. Ühtlasi puudub selge jaotus, mis ülesanded on õdedele ning mida teevad arstid ja hooldustöötajad.
Piiritlematus süvendab ülekoormust, mis mõjutab õdede vaimset tervist – eriti haiglates. Haiglad muudkui pingutavad, et õed liigse stressi ja läbipõlemise tagajärjel nende juurest tervisekeskustesse ja erakliinikutesse tööle ei läheks. „Kui teil oleks valida, kas töötada perearsti õena ehk 12 või 24 tunni asemel kaheksa tundi päevas ja palk on sama mis haiglas ning nädalavahetustel ja pühadel saab olla perega, siis kumma te valiksite?” küsis Kannus.
Tartu ülikooli kliinikumi EMO-s õena töötav Albrant tunnistas, et tööst tulenev emotsionaalne pinge ja stress tekitab temalgi vahel tunde, et ta ei jaksa seda tööd enam teha. „Aastaid tagasi tekkis mul motivatsioonilangus. Mulle tundus, et minu tegevusest ei olene midagi. Olin nagu rutiinidega robot. Õnneks on aastatega asjad muutunud ja õed on järjest iseseisvamad. Loodan siiralt, et kunagi ammutatakse ühiskonnast selline lause, et õde on arsti abiline.” arutles ta.
Statistika näitab, et tervishoiu kõrgkoolidel on suurim tööhõives osalevate või järgmisel kõrgharidustasemel edasi õppivate lõpetajate osakaal. Tartu tervishoiu kõrgkooli õppeprorektori Kersti Viitkari sõnul leiavad erialase töö kõik nende lõpetajad, kes vähegi soovivad. Hinnanguliselt töötab juba viimastel kursustel 85% tudengeid abiõena.
Viitkari sõnul ei minda pärast lõpetamist üldjuhul välismaale, vaid soovitakse töökogemust saada. Tema sõnul näeb enamik lõpetajaid end töötamas ja elamas siiski Eestis.
EMO-s õena töötav Tuuli Albrant on küll välismaal töötanud, ent soovis Eestisse paikseks jääda. „Mulle sai päris kiiresti selgeks, et mina tahan hoolitseda oma inimeste eest Eestis. Ei mõelnud sellel ajal raha peale,” põhjendas ta. Praegu ta välismaale minna ei plaani, kuigi võimalusi selleks oleks.
Anneli Kannuse sõnul tekib õdedel ülekoormus sellestki, et dokumentide ja paberimajandusega seotud töö maht aina suureneb. „Eriolukord näitas, et inimesed ei oska käsi pesta ja pole alati kasu, kui kuskil internetis ringleb video. Inimeste otsene kuulamine, nõustamine ja õpetamine on väga oluline. Samuti on vaja näiteks diabeediga inimesele õpetada toitumist, liikumist, vere glükoosisisalduse jälgimist ja süstimist. See kõik võtab aega,” lausus Kannus.
Samuti süvendab ülekoormust asjaolu, et õdede töötingimused pole piisavalt uuenduslikud. „Õed teevad väga palju tööd paberi ja pliiatsiga. Sageli juhtubki nii, et õde läheb patsiendi juurde, kirjutab kõik vajaliku käsitsi üles ja siis sisestab selle arvutisse. Oleme küll e-riik, aga paber ja pliiats on siinkohal veidi kilplaslik ja ajakulukas.”
Tallinna tervishoiu kõrgkooli õenduse õppetooli juhataja Kristi Puusepp tõi esile, et tihti ei ühildu infosüsteemis kõik omavahel, nii et tekib tarbetut dubleerimist. „Kahjuks on süsteemi elektrooniline käivitamine juba mõnda aega olnud õdede jaoks ooteseisundis,” nentis ta.
Kannuse arvates tuleb nii õdede, hooldustöötajate kui ka arstide töökoormused efektiivselt jaotada. Ühtlasi tuleks suurendada öötöö ja nädalavahetuse tasusid ning välja töötada digitaalne dokumenteerimissüsteem, et kiirendada õdede tööd. „Kui tahame, et tervishoiusüsteem muutuks patsiendikesksemaks, siis tuleb teha töökorralduslikke uuendusi, et abiandjal oleks piisavalt aega patsientidega tegeleda,” selgitas ta.
Kui õed on ülekoormatud, kannatab kogu tervishoiu kvaliteet. Ei jää piisavalt aega patsientide ärakuulamiseks, õpetamiseks ega nõustamiseks. See võib põhjustada tüsistusi ja olukordi, kus märkamata jääb mõni oluline tervist mõjutav pisiasi.
Puusepp sõnas, et kvaliteetse tervishoiuteenuse tagamiseks on vaja piisavalt inimesi. Ta tõi näiteks kevadise eriolukorra: „Kui näiteks maske on võimalik suhteliselt kiiresti juurde toota, siis neid, kes abi annavad, ei saa kuskilt juurde tuua. Nende inimeste varu peab meil omal olemas olema.”
Samuti peab endiselt pöörama tähelepanu õdede koolitamisele. „Meil pole vaja mõelda ainult sellele, kuidas täna hakkama saada, vaid ka sellele, et viie ja kümne aasta pärast oleks meil piisavalt õdesid,” selgitas Puusepp. Õdede puuduse leevendamiseks on sotsiaalministeerium juba viis aastat rahastanud projekti „Õed tagasi tervishoidu”, millega on tagasi toodud üle saja inimese, kes õppisid kunagi õeks, kuid läksid vahepeal mujale tööle.
Õdede vaimset tervist saab hoida ka iga patsient. „EMO-s töötavad väga professionaalsed õed ja me ei taha tunda hoiakut, et kui patsient näeb rinnas silti „õde”, siis suhtumine muutub. Eelarvamused võiksid jääda ukse taha, kui tullakse abi saama. Kui loome positiivse õhkkonna, siis ei ole stressi ega pinget ei õele ega ka patsiendile,” rõhutas Tuuli Albrant. Ta väljendas siiski optimismi, sest üha rohkematele inimestele sobib õe vastuvõtt hästi.
Jalavaluga patsiendid kulutavad taas EMO uksi
EMO-s õena töötav Tuuli Albrant paneb inimestele südamele, et väiksemate muredega pöördutaks pigem perearsti juurde. Ta meenutas üht emotsionaalsemat päeva. „Mul on meeles üks eriti pingeline olukord, kus me ei suutnud päästa ühe noore inimese elu. Kui kõik oli lõpuks läbi saanud, EMO saalist olnuks nagu sõda üle käinud, pidin minema tagasi triaaži (EMO vastuvõtt), kuhu jäid kõik patsiendid ootele. Ma ei suutnud kirjutada pastakaga, ei saanud triaaži tööd edasi teha. Võtsingi aja maha ja läksin puhketuppa, samal ajal patsiendid ootesaalis ootasid. Sellel hetkel tundsin küll meeletut pahameelt ootesaali patsientide vastu, et miks te ometi oma valutavate jalgade, käte, pinnuga sõrmes ei lähe perearstile. Eriolukord filtreeris kõik need inimesed välja, nüüd on nad kahjuks jälle tagasi.”"
"03.02.2020, 00:05",valismaa,https://epl.delfi.ee/artikkel/88822887/trumpi-tagandamisprotsess-sai-sisuliselt-labi,Trumpi tagandamisprotsess sai sisuliselt läbi,"Reedel hääletas USA presidendi Donald Trumpi tagandamissüüdistusi vaagiv senat napilt maha demokraatide ettepaneku kaasata protsessile uued tunnistajad ja dokumendid. Sellega on kõrvaldatud viimane takistus Trumpi õigeksmõistmise teelt, mida hääletatakse kolmapäeval. "
"17.07.2019, 20:05",valismaa,https://epl.delfi.ee/artikkel/86867115/itaalia-uusnatside-ohutorjeraketi-juurest-viivad-niidid-ebaseadusliku-relvaari-ja-donbassini,Itaalia uusnatside õhutõrjeraketi juurest viivad niidid ebaseadusliku relvaäri ja Donbassini,"Itaalia politsei poolt riigi põhjaosas korraldatud ja Torino terrorismivastase üksuse juhitud operatsiooni käigus leiti 21 käsirelva, moona ning ka 3,5-meetrine õhk-õhk tüüpi rakett, teatati esmaspäevases pressiteates. Lisaks avastati fašistlikku sümboolikat ning vahistati kolm meest.
Politsei võttis kinni ühe Šveitsi ja kaks Itaalia kodanikku. Neist esimene oli 42-aastane Alessandro Michele Monti. Ta juhtis firmat, mis haldas õhutõrjeraketi hoiustamiseks kasutatud angaari, kirjutab Milano Today. Koos šveitslasega vahistati ka tema äripartner, 51-aastane Fabio Bernardi, mõlemad pandi koduaresti. Teist itaallast, 50-aastast Fabio Del Bergiolot, peetakse rakukese peameheks. Bergiolo on endine tolliametnik, kes 2001. aastal kandideeris uusnatsliku Forza Nuova ridades Itaalia parlamenti. Aastaid tagasi pettuses süüdi mõistetuna jäi ta muuseas ka relvaloast ilma.
Samas leiti Bergiolo kodust, kus ta koos oma eaka emaga elab, enamik relvaarsenalist. Milano Today teatel avastati kokku üheksa automaatrelva, neist mitmed “viimase põlvkonna mudelid”, üks püstolkuulipilduja, seitse püstolit, kolm jahipüssi. Lisaks hoidis mees kodus ka sadu ühikuid relvade varuosasid ning lisavarustust ja üle 800 ühiku erinevas kaliibris laskemoona. Operatsiooni käigus leiti veel mitmeid natsismiteemalisi mälestusesemeid.
Katari rakett läks mustale turule
Kahtlemata šokeeris avalikkust kõige rohkem uusnatsliku rakukese valdusest avastatud õhk-õhk tüüpi keskmaarakett Matra Super 530F. Prantsusmaal toodetud raketilt oli 30-kilone lõhkepea eemaldatud, kuid kogu muu tehnika säilitati politsei sõnul täielikus töökorras. Seega võinuks asjatundja soovi korral Matra kerge vaevaga lahingvalmidusse seada.
Uurimisandmete järgi pärines antud rakett Katari õhuväelt. Katari välisministeeriumi kõneisiku Lolwah Alkhateri teatel müüdi 530F kolmandale osapoolele - “sõbralikule riigile” - aga juba 1994. aastal, vahendab Reuters. Ostjat ta ei avalikustanud ning seega on raketi saatus viimase 25 aasta jooksul teadmata. Algatati aga uurimine koostöös Itaaliaga.
Itaalia meedia teatel plaanisid vahistatud mehed relvasüsteemi edasi müüa. Jälitustegevuse käigus said uurijad ligipääsu WhatsAppi sõnumitele, kus kauplemine oli toimunud. Raketi hinnaks pidi saama 470000 eurot. Võimalike klientidena on pakutud Donbassi separatiste, kellega Bergiolol olid kremlimeelsete avaldustega esinenud Forza Nuova kaudu sidemed. Itaalia meedia teatel soovis seda osta ka “välismaa kollektsionäär”. Spekuleeritakse, et raketti võinuks müüa ka Liibüasse. Väidetavalt kasutatakse sealses kodusõjas veel vanu Mirage F1 hävitajaid, mille radarisüsteemi 530F tegelikult väljalastuna orienteerumiseks vajab. Nende hävituslennukite puudumine muudab ka Donbassi müümise võimaluse küsitavaks.
Ametnike jutt on vastuoluline
Kõrgetasemelisele segadusele on oma panuse andnud aga ka Itaalia politsei ning riigijuhtide avaldused. Tänaseks on seoses raketi leidmisega algatatud uus uurimine, kus kahtlusaluseid seostatakse illegaalse relvaäriga. Varasem uurimine keskendus aga hoopis Itaalia uusnatside seostele Donbassis võidelnutega ning väidetava Ukraina paremäärmuslaste plaaniga mõrvata Itaalia siseminister Matteo Salvini.
Põhiliseks vastuolude allikaks on esialgse politsei pressiteate sõnastuse muutmine. Algul teatati, et uurimine puudutas “uusnatslikku grupeeringut, mille mõned liikmed käisid võitlemas Venemaa toetatud separatistidega”. Hiljem seda aga parandati ning nüüd räägib pressiteade umbmääraselt “Donbassis sõjategevuses osalenud uusnatsidest”, vahendab Vice.
Esialgse sõnastuse põhjuseks on tõenäoliselt uurimise üks alginformaatoreid. Corriere andmetel teavitas kunagine KGB agent Itaalia politseid Ukrainas ringlevast jutust, mille järgi plaanisid sealsed marurahvuslased korraldada Salvinile atentaadi. Viimane haaras ka ise Torino uusnatsliku rakukese vahistamise järel sellest teemast kiirelt kinni. Siseministri sõnul teavitas just tema politseid, et ta elu on ohus. “Salateenistused andsid teada käimasolevast vandenõust mind tappa. Mul on hea meel, et nende hullumeelsete relvad kätte saadi,” ütles Salvini uudisteagentuurile ANSA.
Segadust uurimises põhjustab tõenäoliselt ka see, et Itaalia uusnatslikest organisatsioonidest on inimesi liikunud võitlema nii Ukraina rahvuslaste ridadesse - eelkõige marurahvuslikku Azovi pataljoni - kui Donbassi separatistide poolele. Itaalia luure viimase aastaraporti järgi on aga suurem osa Ukrainasse läinud paremäärmuslikest võitlejatest liitunud venemeelsete üksustega.
Ukrainameelseid marurahvuslasi puudutanud jälitustegevus ühtegi kinnitust endise agendi ning siseminister Salvini väidetele toonud ei ole, teatas politsei. Nagu varem mainitud, on ka Forza Nuova, kuhu vahistatud Bergiolo kuulus, paistnud silma pigem Kremli poliitikaid toetavate avaldustega. Kuna ükski vahistatu ise otseselt Donbassis võidelnud ei ole ning sidemed Ukrainaga marurahvuslastega on samuti tõestamata, keskendub uurimine edasi illegaalse relvaäri osale.
Itaalias on lähiajal toimunud Donbassis võidelnud inimeste üle veel mitu kohtuprotsessi. Hiljuti mõisteti 24 aastaks vangi Ukraina-Itaalia topeltkodakondsusega mees. Teda süüdistati Rahvuskaardi komandörina Itaalia rindefotograafi Andrea Rochelli ja tõlgi surma põhjustamises miinipildujatule läbi. Juuli algul said ka kolm separatistide ridades võidelnud palgasõdurit igaüks paariaastase vanglakaristuse.
Itaalia püüab Donbassi läinud vabatahtlike kohta selgust luua
Situatsioon Donbassi läinud vabatahtlikega on Itaalias äärmiselt keerukas. Lihtsustatult võib Itaalia luure veebruaris avaldatud aastakokkuvõtte järgi öelda, et suurima osa neist moodustavad Kremli-meelsete separatistidega liitunud uusnatsid. Siiski liitus mõni Ukrainat toetavate marurahvuslastega. Kremli-meelsete ridadest võib aga leida ka väikesel hulgal itaalia vasakäärmuslasi.
Viimastel kuudel on Itaalias seepärast toimunud mitu kohtuprotsessi, kus süüpingis istusid Donbassis võidelnud. Hiljuti mõisteti 24 aastaks vangi Ukraina-Itaalia topeltkodakondsusega Vitali Markiv. Rahvuskaardi komandörina teeninud meest süüdistati Itaalia rindefotograafi Andrea Rochelli ja tema tõlgi surma põhjustamises miinipildujatulega. Ukraina peab otsust poliitiliselt mõjutatuks, kuna ka prokurör nõudis 17-aastast vanglakaristust.
Juuli algul mõisteti süüdi ka kolm separatistide poolel võidelnud meest. Itaalia, Moldova ning Albaania päritolu palgasõdurid said paariaastased vanglakaristused."
"20.06.2016, 00:10",valismaa,https://epl.delfi.ee/artikkel/74854541/el-i-referendumi-paevik,EL-i referendumi päevik,"Prantsusmaa majandusminister Emmanuel Macron hoiatas Suurbritanniat, et kui riik otsustab EL-ist lahkuda, vähendab see tuntavalt riigi tähtsust globaalses majanduses. „Lahkumine tähendaks, et Suurbritannia muutub Guernsey-sarnaseks, mis tähendab, et saareriik oleks globaalsel tasandil väikeriik,” sõnas ta. (Guernsey on Vormsist pisem saar La Manche’i väinas.) Macroni sõnul tuleb EL-il Brexiti korral kiiresti organiseerida Suurbritannia väljaastumine majandusühendusest.
Ajalehe The Mail on Sunday (toetab lahkumist – toim) telli­musel reedel ja laupäeval – vahetult pärast seda, kui arvatav parem­äärmuslane ­Euroopa ­Liidu meelse leiboristist parla­mendisaadiku Jo Coxi tappis – korral­datud küsitlusest ­selgus, et 45% toetab EL-i jäämist, 42% pooldab lahkumist.
Luksemburgi välisminister Jean Asselborn ütles Saksa ­ajalehele Tagesspiegel am Sonntag, et David Cameroni otsus panna lahkumise küsimus rahvahääletusele oli ajalooline viga ja brittide lahkumine võib panna ka Ida-Euroopa liikmesriigid selle peale mõtlema. „Me ei saa välistada doominoefekti Ida-­Euroopas, kui Brexit toimub,” ütles ta.
Briti peaministri David Cameroni hinnangul on referendum EL-i liikmesuse üle ülima demokraatia näide. Siiski märkis ta, et Ühendkuningriik seisab silmitsi eksistentsiaalse küsimusega ja pärast otsuse langetamist pole tagasiteed, sest tulemus näitab, milline riik Suurbritannia olla soovib. Ta kordas ka taas, et ­lahkumine oleks suur viga. EPL"
"14.03.2018, 00:05",uudised,https://epl.delfi.ee/artikkel/81320861/kuulivestifirmalt-suurt-huvitist-noudnud-kaitsevagi-kaotas-oma-vea-tottu-riigikohtus,Kuulivestifirmalt suurt hüvitist nõudnud kaitsevägi kaotas oma vea tõttu riigikohtus,"Veebruari lõpus tabas kaitseväge ebameeldiv üllatus, kus suure rahasumma pärast käinud kohtuvaidluses tuli pärast kahe esimese astme võitu tunnistada riigikohtus hoopis kaotust. Nimelt otsustas riigikohus, et Soome firma C.P.E. Productions OY ei pea kaitseväele hüvitama pea 270 000 eurot, mida temalt nõuti, kuna kaitseväe arvates võttis ühe ammuse hanke võitnud C.P.E. oma pakkumise tagasi siis, kui see enam võimalik ei olnud.
See habemega lugu on aga palju keerulisem ja Eesti Päevaleht on aastate jooksul kajastanud korduvalt, kuidas hanke puhul toimunu tekitas kahtlusi firmade kokkumängust ja kaitseväe ajalisest ummikusse jooksmisest.
2014. aastal soovis kaitsevägi hankida suurt hulka kuuliveste ja kuulutas välja hanke. Kuna parima pakkumise teinud Norra firma tooted ei vastanud nõudmistele, pidanuks hanke võitma paremuselt teise pakkumise teinud C.P.E.. Soome firma aga oli juba kaitseväele kirjutanud, et nende toodetega on probleeme ja nad sooviksid hankes osalemise katkestada. Niisiis sai võitjaks paremuselt kolmas pakkuja, Eesti vahendajafirma Bristol Trust, kes on aegade jooksul ise ka C.P.E. tooteid hangetel pakkunud.
Kui algul otsustas kaitsevägi, et C.P.E.-lt pakkumise tagasivõtmise eest hüvitust ei nõuta, siis hiljem otsustati seda siiski teha ja kasseerida sisse – nagu kord ette näeb – C.P.E. ja Bristol Trusti pakkumiste vahe. C.P.E. ei olnud nõus hüvitist maksma.
Kahes esimeses kohtuastmes jäi peale kaitsevägi ja C.P.E. oleks pidanud hüvitama pea 270 000 eurot. Riigikohus aga otsustas kõik ümber: kaitseväel ei olnud õigus hüvitist nõuda ja peab nüüd ise kandma kõigi osapoolte kohtukulud. Riigikohtu otsus on teatavasti lõplik.
Kogu juhtum keskendub sellele, kas C.P.E. võttis oma pakkumise tagasi ja kuidas kaitseväes sellest aru saadi.
Pärast pakkumiste esitamist teatas C.P.E. kahe e-kirjaga probleemidest ja lisas esimeses kirjas, et peab oma pakkumise tühistama, viimases kirjas pakkus välja veel võimaluse pikendada tarnetähtaegu.
Kaks esimest kohtuastet leidsid, et nendest e-kirjadest ei saanud välja lugeda muud, kui et C.P.E. võtab oma pakkumise tagasi, aga selleks hetkeks oli möödas pakkumiste esitamise tähtaeg ja seega ka võimalus pakkumisi tagasi võtta. Järelikult saab kaitsevägi nõuda hüvitist.
Riigikohus aga jõudis vastupidisele järeldusele. Nimelt oleks kaitseväel pakkujalt õigus hüvitist nõuda vaid siis, kui see pakkumine on tunnistatud edukaks, kuid C.P.E. võtab selle tagasi. Pakkumise tagasivõtmine tuleb esitada kindlas vormis ja allkirjastatult, C.P.E. e-kirjad nendele nõudmistele aga ei vasta.
Seega juriidiliselt C.P.E. oma pakkumist tagasi ei võtnud ja kaitsevägi pidanuks tunnitama C.P.E. pakkumise võitjaks. Kuna kaitsevägi seda ei teinud, ei ole ka C.P.E. hankelepingust keeldunud. Niisiis otsustas kaitsevägi hoopis ise hinnalt järgmise, Bristol Trusti pakkumise kasuks ega saa C.P.E.-lt mingit hüvitist nõuda.
Kohtuloo lõpplahendi kommentaariks öeldi kaitseväe peastaabi pressijaoskonnast vaid, et riigikohtu otsus ei mõjuta kuulivestide hanke lõpptulemust ja sõlmitud lepinguid ning ühtegi hankemenetluses tehtud otsust ega hankedokumenti ei ole vaidlustatud ja vaidlustamise tähtajad on möödas.
Tasub veel märkida, et pärast kuulivestide vaidluse avalikuks tulekut Eesti Päevalehes teatas C.P.E. 2015. aasta maikuus kaitseväele, et kuna viimane on nende arvates andmeid meediasse lekitanud ja C.P.E. mainet kahjustanud, siis tuleb hoopis kaitseväel maksta neile pool miljonit eurot mainekahju hüvituseks."
"25.03.2016, 23:55",lp,https://epl.delfi.ee/artikkel/74028657/kas-pallimangud-kaaperdavad-eesti-spordi,Kas pallimängud kaaperdavad Eesti spordi?,"Ühe väikese olümpiaala juht kurtis muret. Pallimängud kipuvad Eesti sporti kaaperdama. Mure hakanud hinge kriipima siis, kui senine võrkpalliliidu peasekretär Pürn lahkumispeol lausunud, et tema järglane peaks tooma Eestisse võrkpalli EM-i.
Mõte arenenud edasi. Selge, et kultuuriministeeriumi asekantsleril on hoovad rahavoogude vajalikus suunas suunamiseks ja üks EM korraldada pole probleem.
Mõttelõng keris edasi. Niisiis võrkpallur on asekantsler. Ja kui EOK presidendiks saab Ratas ehk korvpallur, asepresidentideks Anne Rei ehk jalgpallur ja Erich Teigamägi ehk kergejõustiklane ning peasekretäriks Keio Kuhi, siis oleks võim suurte käes. Ju siis algab Suure Peetri ja Väikse Peetri stiilis ühest moonakotist söömine.
Jalgpall juba näitas oma jõudu, kui sai peaminister Taavi Rõivaselt staadioni renoveerimiseks viis miljonit. Ka korvpall ja võrkpall on vabariigi valitsuselt erandkorras üht-teist saanud, kuid teistele aladele tiitlivõistlustel osalemiseks millegipärast raha ei eraldata.
Rei asepresidendikoht olevat spekulatsioon, kuid see, et jalgpalliliidu peasekretär kandidaadiks esitati, on tõsiasi. Ja senise korvpalliliidu peasekretäri Kuhi EOK-sse samale ametipostile toomist ei peeta võimatuks, sest Ratas tahtvat abilist, kes oleks tuttav, lojaalne ja ajaks asju nii nagu vaja.
Kohe läks lendu vandenõuteooria: äkki on pallimängud ühise strateegia paika pannud? Nelja-viiekesi on märksa lihtsam kokku leppida kui veerandsajakesi. Spekulatsioonid võivadki jääda üksnes spekulatsioonideks ja vandenõuteoorial ei pruugi olla vähimatki alust, kuid Pürni asekantsleriks valimine on teinud teatud seltskonna ettevaatlikuks."
"12.03.2020, 08:46",kultuur,https://epl.delfi.ee/artikkel/89202001/eesti-uue-taispika-mangufilmi-rain-esilinastus-lukkub-septembrisse,"Eesti uue täispika mängufilmi ""Rain"" esilinastus lükkub septembrisse","Filmimeeskond ning Alasti Kino produktsioonifirma võtsid vastu otsuse lükata filmi “Rain” esilinastuse 20. märtsilt 18. septembrile.
“Soovime, et meie film jõuaks kõigi vaatajateni ning nad ei peaks tundma, et kinno tulemine võib kuidagi nende tervisele kahjulik olla. Olles kursis Terviseameti soovitustega ning nähes, mis praegu toimumas on, soovime filmi väljatuleku edasi lükata ohutumasse aega,” kommenteerib otsust produtsent Kristjan Pütsep.
Filmis mängivad Indrek Ojari, Marcus Borkmann, Rein Oja, Laine Mägi, Ivo Uukkivi, Meelis Rämmeld, Magdalena Poplawska (Poola) jt. Filmi stsenaristid on Anti Naulainen ja Janno Jürgens, operaator on Erik Põllumaa, monteerija Przemyslaw Chruscielewski (Poola), kunstnik Matis Mäesalu, kostüümikunstnik Liis Plato, heliloojad Misha Panfilov ja Reinis Sējāns (Läti). Filmi produtsent on Kristjan Pütsep ja selle on tootnud Alasti Kino."
"21.07.2017, 00:05",uudised,https://epl.delfi.ee/artikkel/78933446/miljoni-mesilase-hukk-ehk-oitsvate-poldude-vale-murgitamise-eest-pollumeest-trahvida-ei-saa,Miljoni mesilase hukk ehk Õitsvate põldude vale mürgitamise eest põllumeest trahvida ei saa,"„Kui tuua näiteks kõige värskem ja palju tähelepanu pälvinud juhtum, kus põllumees taimekaitsevahendite üle lubatud piirmäära kasutamise tõttu põhjustas mesilaste massilise hukkumise, nagu see hiljaaegu Lääne-Virumaal juhtus, ning see süü on ka tõendatud, siis trahvida põllumeest sellise teo eest praegu otseselt ei saa,” sõnas ministeeriumi taimetervise osakonna juhataja Sigmar Suu. „Seetõttu on seadusesse vaja selgemaid piire.”"
"16.05.2017, 00:05",sport,https://epl.delfi.ee/artikkel/78222214/kangert-soidan-giro-korge-koha-nimel-kui-kaua-suudan,"Kangert: sõidan Giro kõrge koha nimel, kui kaua suudan","Giro d’Italia esimene nädal on läbi ja Kangert üritab puhkepäeval jälle jalad alla saada. Kerge treening, siis konsultatsioon arstiga, massaaž, siis veel sebimist…
Päev varem sõitis Kangert üheksandal etapil kuulsa ja järsu Blockhausi tippu rünnates ja seitsmendana lõpujoont ületades end pildituks. Kuid ühtaegu sekkus ka suurde mängu: ta on kokkuvõttes 11. kohal, kaotust liidrile Nairo Quintanale 3.15.
„Enne puhkepäeva ei jäta keegi 13-kilomeetrisel tõusul midagi alles, kogu energia kulutatakse ära,” selgitas Kangert. „Viimsedki suhkrud, mis maksas olid, panin hakkama. Sõitsin kaugelt üle nii-öelda punase tsooni.”
Ja kui kurnav võidusõit oli läbi, algasid ebameeldivused. „Bussiga oli viperus ja jõudsime hotelli kaks tundi plaanitust hiljem,” rääkis Kangert. „Pole just tore pärast säärast päeva massaažita magama minna.”
Kümme päeva tagasi oli Kangert kahtlev, sest tema ettevalmistus oli eelmistest aastatest erinev. Tänu viis päeva enne Giro algust lõppenud Romandia velotuurile lootis ta saada eelise ja arvas, et jõudu peaks jätkuma ka kolmandaks nädalaks.
Praeguseks on selge, et esimene pool Kangerti ennustusest läks täppi. „Mägedes olen olnud parem kui varasemate suurtuuride esimesel nädalal, aga head tunnet veel pole,” kinnitas ta. „Seni on siiski kenasti läinud, suurt kaotust pole tulnud. Kolmel etapil olen pisut sekundeid maha mänginud – kord olin liiga taga, kord suruti mind grupist välja, kord jäi jõust puudu.”
Aga sellel, mis on praegu, polevat suur tähtsust. „Giro on alles poisike, otsustavad sündmused ootavad veel ees,” kinnitas Kangert. „Täna ei oska ma öelda, kas seisund läheb paremaks või halvemaks.”
Tavaliselt on Kangert olnud suurtuuri lõpupäevadel konkurentidega võrreldes maru tugev. Selgi Girol on viimasele nädalale kuhjatud neli ränkrasket etappi mägedes ja üks eraldistardiga sõit, mis velotuuri liidri Quintana sõnul olevat puhas õudus.
Kui Kangert oleks 23. mail, kui õudus algab, samasugusel löögipositsioonil… Tema parim koht suurtuuridel on olnud 11., nagu ka semul Rein Taaramäel – jagatakse Eesti rekordit.
Mõistagi ihkab Kangert Girol pingereas võimalikult kõrgele kerkida, kuid jutt täib siiski esikümnest. „12. või 15. koht ei huvita mind ega ka Astanat,” selgitas ta. „Sõidan kokkuvõtte peale nii kaua, kui suudan, ja kui lootus kaob, teen plaanid ümber ja hakkan etapivõitu jahtima.”
Esimene suurem lahing peetakse juba täna, kui toimub 39,8 km pikkune eraldistardiga sõit, kus pool trassi kulgeb ülesmäge.
Kangert mõistis Quintana õigeks
Pühapäevase etapi otsustava tõusu all kukkusid kolm ratturit, kes pretendeerisid kõrgele kohale Giro kokkuvõttes – Adam Yates, Geraint Thomas ja Mikel Landa.
Yates polnud rahul, et kohe pärast nende kukkumist alustas liidriks saanud Nairo Quintana meeskond Movistar rünnakut. Kirjutamata reeglite järgi tulnuks hoog maha tõmmata.
„Movistar oli gruppi juba 10–15 kilomeetrit vedanud, pärast kukkumist tempo ei muutunud,” selgitas Kangert. „Seda enam, et ees ei teatud, kes taga kukkusid. Lihtsalt halb õnn.”"
"21.11.2018, 00:05",arileht,https://epl.delfi.ee/artikkel/84501981/tulid-tulideks-eelarve-vastuvotmist-need-ilmselt-ei-mojuta,"Tülid tülideks, eelarve vastuvõtmist need ilmselt ei mõjuta","Kas jaguks hääli, kui Isamaa või sotsid hakkaksid eelarve vastuvõtmist pidurdama? Siis võiks tarvis minna aknaaluste riigikoguliikmete ja/või opositsiooni tuge.
„Isamaa on 2019. aasta riigieelarve koostamisel palju panustanud ja rahanduskomisjoni ettepanekul minu kaudu toetanud II lugemise lõpetamist,” ütles rahanduskomisjoni liige Priit Sibul (Isamaa). „Praegu ühtegi teist otsust tehtud ei ole.”
„Keskerakond seisab kahtlemata selle eest, et riigikogus võetakse seni suurim riigieelarve vastu,” ütles sama komisjoni keskerakondlasest liige Kersti Sarapuu. „Loomulikult on riigieelarve vastuvõtmine poliitiliste jõudude vaidluskoht, kuid tuleb pingutada Eestile parima lahenduse leidmisel.”
Sotsiaaldemokraatidelt ei õnnestunud saada teada, kas nad ikka toetavad riigieelarve vastuvõttu.
Tundub, et valitsuses on olenemata rändeleppe temaatikast piisavalt ühishuvi, et riigieelarve saaks vastu võetud, sest sellest sõltub ka erakondade jagatav „katuseraha”.
Seevastu endine rahandusminister, opositsioonis istuv Aivar Sõerd Reformierakonnast oli kriitiline ja ütles, et nende erakond ei ole valmis vastu võtma puudujäägis eelarvet.
„Tegime ettepaneku vähendada Vabariigi Valitsuse reservi, kuna lubamatu on esitada riigieelarve, kus regionaalpoliitikaks nimetataks kümneid miljoneid suvaotsuseid, mis ei arvesta valdkondlikke arengukavasid, konkursse, pingeridasid ning riigi ja omavalitsuse piire,” kommenteeris Sõerd."
"20.09.2019, 21:32",kultuur,https://epl.delfi.ee/artikkel/87497895/fotod-noblessneri-linnakus-avati-varvika-performance-iga-kai-kunstikeskus,FOTOD | Noblessneri linnakus avati värvika performance'iga Kai kunstikeskus,"Päikeseloojangul kell 19.28 algas Raphaele Shirley (USA) performance Kai kunstikeskuse ees õues, mis lõi merelt, maalt ja õhust jälgitava ajutise skulptuuri. Teose juhatasid sisse muusikud Katariin Raska ja Anna-Liisa Eller.
Üle 100-aastases muinsuskaitsealuses hoones asub tipptasemel näitusepind, auditoorium-kinosaal, ühiskontor kunstivaldkonna institutsioonidele ning alates oktoobrist tegutsev rahvusvaheline residentuuriprogramm.
20–22. septembril toimub Kai kunstikeskuse avafestival, mille jooksul on kõigil võimalik tulla tutvuma uue Noblessneri kultuurisüdamega. Koos majaga avatakse ka Tallinna Fotokuu kaasaegse kunsti biennaali põhiprogrammi kuuluv rahvusvaheline grupinäitus “Lase oma tähelepanul…. pehmeneda ja laiali valguda”, mille kuraatoriks on Hanna Laura Kaljo. Kai kunstikeskuse avanäitus jääb avatuks 1. detsembrini ning näitusepiletiga on võimalik Kaid sel perioodil külastada kahel korral."
"30.09.2017, 00:05",sport,https://epl.delfi.ee/artikkel/79673804/lpaevik-sport,Lpäevik sport,"Vana meeskond
Kalev/Cramo korvpallimeeskond on Eesti mõistes suurepäraselt komplekteeritud ja pole vähimatki kahtlust, et kevadel tullakse Eesti meistriks. Kuid see tiitel peaks Kalevile olema kõrvaline eesmärk. Oluline on hoopis see, kuidas saadakse hakkama Ühisliigas ja eurosarjas. Meistrite liiga eelringid näitasid, et tipptasemel läheb raskeks.
Mitte just ülemäära paksu rahakotiga Kalev on kokku korjanud kindla tasemega, kuid mitte karjääri laineharjal olevad mängijad. Koguni viiel mängijal on vanust üle 30 eluaasta, puudub ka tugev liider. See sunnib otsima tugevust meeskondlikust mängust. Tänapäeva korvpall on aga kiire, agressiivne ja põhineb üks ühe vastu tegutsemisel. Niisama palli keerutades on raske eduni jõuda.
Marginaalne kehaline kasvatus
Eesti laste sportlik vorm muutuvat iga aastaga üha kehvemaks. Kool süüdistab selles lapsevanemaid ja neil on omamoodi õigus – liiga vähe on kodust sundi millegi nimel pingutamiseks. Kuid tuhka peavad endale pähe raputama ka haridusasutused, kus kehalise kasvatuse roll on muutunud marginaalseks.
Kas on tõsiseltvõetav, kui gümnaasiumi poistel on kehalise kasvatuse tund ainult ühel päeval nädalas topelttunnina? Muidugi mitte! Tundide arvu tuleks vähemalt kolmekordistada! Alles siis võiks rääkida kujunevast liikumisharjumusest ja tervist edendavast sportlikust eluviisist."
"16.10.2018, 00:05",arileht,https://epl.delfi.ee/artikkel/83986248/vene-investor-otsustas-loobuda-olemast-salaparane-ja-hakkas-eestis-oma-nime-all-tegutsema,Vene investor otsustas loobuda olemast „salapärane” ja hakkas Eestis oma nime all tegutsema,"Vladislav Bobrov (48) on Eesti meediaveergudel olnud korduvalt, kuid varem on teda nimetatud „salapäraseks vene ärimeheks”. Seda sellepärast, et veel hiljuti peitis ta end Küproses registreeritud firma Direct Invest Group OÜ taha ning tegi oma investeeringuid ettevõtte Capital Mill alt. Capital Mill tegeles teenuse pakkumisega, Bobrov varustas neid rahaga. Eesti Ekspress kirjutas juba augustis, et Capital Milli ja vene investori vahelt on läbi jooksnud must kass. Oma esimeses avalikus usutluses ütleb Bobrov Ärilehele, et „lahkumineku” mõtted käisid tal esimest korda peast läbi kolm-neli aastat tagasi. Kuid kes on investor Bobrov ja kus ta oma esimese rikkuse teenis? Millist kinnisvara ta omab ja millised on tema edasised plaanid?
Esiti sellest, millist impeeriumi seni madalat profiili hoidnud Bobrov Eestis omab. Võtame kõigepealt pealinna. Siin on tal üks Eesti modernsemaid ärihooneid Navigator, mis asub aadressil Laeva 2. Selle kõrvale kerkib praegu Porto Franco suurarendus, kusjuures naabrite kontor asub justnimelt Navigatori majas.
Bobrovi teine Tallinna maamärk on Mustamäel Tehnopoli teaduspargis asuv Mehhatroonikum. Tartus kuulub talle Sõbra tänaval asuv Jõe keskus, Pärnus on tema käes Mai keskus ning Haapsalu lähedal Rannarootsi ärikeskus. Tema oma on ka Tabasalu Rimi hoone.
Peale Eesti tegutseb Bobrov ka lõunanaabrite juures. Ta ei käi sealt mitte odavat õlut ostmas, vaid ajab sealgi kinnisvaraäri. Projekt Balasta Dambis asub Riia kesklinnas ja laiub 5483 ruutmeetril. Sinna tuleb üle 20 000 ruutmeerti kontori brutopinda. Tegemist saab olema Läti ühe nüüdisaegsema ärihoonega. 96 meetri kõrgusest hoonest hakkavad avanema vaated Riia vanalinnale ja Daugava jõele.
Bobrov ei ole ka Tallinna kandis uinunud. Pärnu maantee ääres on tal mitu kinnistut, kuhu kokku umbes 20 000 ruutmeetrile on kerkimas jaemüügi- ja ärikompleks. Sinna saab Bobrov rajada umbes 100 000 ruutmeetrit brutopinda. Ta ei räägi tulevikuplaanidest enne, kui on õige aeg.
Bobrovi keskne ettevõte on Direct Invest Group OÜ, mis on tegutsenud juba aastaid. Kuni selle aasta juulikuuni oli see registreeritud Küproses. Praeguseks on Direct Invest Group Eesti ettevõte ja Bobrov ei peida end enam. Ettevõttel on moodne koduleht, kus on juttu ka tulevikuplaanidest. Nende loosund on „kiire tee eduni”.
Selgub, et vene ärimehel on Eestis palju ärisid, kuid Ärileht keskendub vaid kinnisvarale. 2017. aasta aruandeid on Bobrovi firmadest esitanud ainult Liivakella puhkemajad, mis on tema Ida-Virumaal Narva-Jõesuus asuv äri. See on ka üks ettevõtmine, mis on miinuses. Pärnu maantee kinnistutega tegelevad ettevõtted Tamarindo OÜ ja Ühiselamu projekt OÜ olid veel 2016. aastal samuti miinuses, kuid see on arusaadav – arendamine ei ole alanud.
Temaga seotud kolm suurt nime on aga ikkagi Navigator, Mehhatroonikum ja Jõe keskus, mille kõigi käive oli 2016. aastal üle miljoni euro. Kahe viimati mainitu kasumid olid tol aastal väga võimsad, kuid suurema osa sellest moodustasid varade ümberhindamised. Mai ja Rannarootsi keskuse käive jäi kaks aastat tagasi 500 000 ja 800 000 euro kanti. Tabasalu Rimi tõi sisse ligi 450 000 eurot.
Ka põhifirma Direct Invest Groupi tulemused pärinevad aastast 2016. Firmal müügikäivet ei ole, aga selle tütarfirmade tulemid moodustasid kokku 1,3 miljoni eurose kasumi. 2015. aastal oli summa vaid veidi väiksem. Jaotamata kasumit jäi toona järele ligi 5,6 miljonit eurot.
Kui veel hiljuti olid Bobrovi firmade juhatustes ka Capital Milli inimesed, siis nüüd veab ta kõiki koos kahe kohaliku partneri Vitali Kõllometsa ja Fjodor Poljakoviga. Need ei ole mehed metsast.
Esimene tuli Deloitte Financial Advisoryst, olles seal nõunik. Enne seda töötas ta pikalt Swedbanki kinnisvara üksuses Ektornet Eestis ja Ukrainas, mis ilmselt andis talle ka aluse rahvusvahelisel kinnisvaraturul ihaldatud MRICS-i staatuse saamiseks.
Poljakov oli viimati Metro Capitalis müügijuht ning enne seda töötas ta kaua Baltic Property Trusti kinnisvara fondides. BPT fondidest on välja kasvanud praegune Northern Horizons. Ühel on kinnisvara hindamise ja juhtimise taust, teine on halduse spetsialist.
Nime Vladislav Bobrov ei tea just paljud. Eesti suuremad arendajad on ehk kuulnud, aga kokkupuude neil puudub. Küll aga teab Bobrovi nime Hillar Teder, kes arendab tema Navigatori kõrvale oma Porto Francot.
„Igati positiivne inimene. Naeratab kogu aeg,” kommenteerib Teder. Seejuures ei tea ta meest hästi, sest kohtutud on vaid paar korda. Omavahel on kenasti hakkama saadud.
Bobrovi endine äripartner Sven Ratnik tunnistab, et neil on siiani käimas kohtuvaidlus. See puudutab endiseid ühiseid ärisid peamiselt Ida-Virumaal. Kohtusse andja oli Bobrov, sest Ratnik ei taha alla kirjutada firma likvideerimisotsusele, mis ei ole talle väidetavalt soodne. Mingit rahalist vaidlust neil omavahel ei ole. „Ma ei jõua nii suure rahakoti vastu heidelda,” ütleb Ratnik. Ehkki ühisest ärist lõpuks asja ei saanud ning partner jätkas hoopis Capital Milliga, ei kanna Ratnik Bobrovi peale vimma. Ta teab, et Bobrov müüs kunagi Peterburis maha arendused ja tõenäoliselt on tema raha just sealt pärit.
Koostöö Ratniku ja Capital Milliga on ajalugu ning Bobrov proovib nüüd oma arendusfirma alt ise otsuseid teha ja haldust pakkuda. Capital Mill soovib oma endisele partnerile edu. Nüüdsest on nad konkurendid.
Bobrov: Eestis investeerin vaid enda ja panga raha
Ärilehele antud intervjuus ütleb Vladislav Bobrov, et Tallinna kõrval vaatab ta väga positiivselt Riia poole. Tema raha on tulnud samalaadsetest arendustest Venemaal.
Millal tekkis otsus, et hakkate Capital Milliga koostöö asemel tegutsema iseseisvalt?
Otsus lõpetada koostöö tuli kolm-neli aastat tagasi. Näiteks koostöö Navigatori maja asjus lõppes juba 2015. aastal. Nüüd on kogu portfell üle võetud.
Miks?
Ütleksin, et põhjus oli usalduse kaotus.
Milline on teie taust? Mida teete Venemaal?
Kahjuks ei olegi Venemaal enam peaaegu midagi. Enne seda tegin sama, mida siin. Tegime seal mõned arendusprojektid. Ma lõin Eestis perekonna ja selle kaudu tuli mõte, et hakkan siin tegutsema.
Esimese raha teenisite siis Venemaal kinnisvara arendamisega?
Jah, just nii.
Teiste inimeste raha teie tegemiste taga ei ole?
(Naerab.) Ei. Ainult minu ja panga raha.
Mis on Capital Milliga vaidluse taga täpsemalt?
Keegi ei vaidle selle üle, et me peame maksma. See on 100% kindel. Vaidlus käib summa suuruse üle. Ma arvan, et nad on küsinud raha, mida nad ei ole ära teeninud. Nad on oma teenused liiga kalliks teinud.
(Lauas istub ka Bobrovi partner Vitali Kõllomets.)
Kõllomets: Meie arvates ei ole need summad veel sissenõutavaks muutunud. Praeguse seisuga ei ole me Capital Millile raha võlgu.
Miks asjad niimoodi läksid? Kas sel on tegemist ka Capital Milliga seotud ettevõtetega, millest hiljuti meedias kirjutati?
Capital Milliga seotud firmade olemasolu on äriregistrist kontrollitav fakt, detailidesse ei tahaks praegu laskuda. Sellega seotu on pigem lojaalsuse küsimus. Ma ei oskagi hinnata, kas see on lepingupunktide ja seaduse rikkumine või eetika küsimus.
See selleks. Tulevikust te vist rääkida ei taha. Pärnu maantee äärde midagi siiski plaanite?
Varjama ei hakka, et selline projekt on. See tuleb kindlasti, 100%. Tegeleme selle ettevalmistamisega ja ei tahaks veel rääkida.
Kuidas Eesti ärikinnisvara turg praegu tundub?
Olukord on natuke veider. Kõik räägivad, et midagi ei saa juurde ehitada, homme tuleb kriis. Siin majas (Navigator) on vakants null. Jumal tänatud, ka mujal on meil seis väga hea.
Riiat ja Vilniust ka vaatate?
Lätis on perspektiiv väga hea. Minu meelest ollakse seal mingites segmentides Eestist vähemalt kolm aastat maas. Meil on just seal väga positiivsed ootused. Leedu puhul olen teisiti meelestatud. Tundub, et Leedu turg on täis. Üks väga suur probleem on seal tööjõupuudus ning lõpetatud projektide arv on üsna suur. Mina ei vaata veel sinna.
Kas väljaspool Baltimaid on plaane?
Vaatame mitut riiki. Eesti õpetas mulle seda, et peab olema konservatiivne ja mitte kiirustama. Vaatame paari keerulist riiki, mis on tootluse mõttes head. On ka mõni lihtsam riik, kus tootlus on madalam. Peab veel mõtlema.
Milliseid õppetunde Eestis saanud olete?
Tööd tuleb ausalt teha. (Naerab.)
Vene raha teema on praegu väga aktuaalne. Kui raske on teil pankadega suhelda?
Meil on juba kümneaastane ajalugu. See on väga positiivne tegur, Eesti pangad hindavad seda. Aga väga paljudel on raske. Minu teada teevad Eestis umbes 40% investeeringutest välismaalased. Peale skandaalide jada koheldakse neid kui mitte-residente ja neil on tekkinud raskused. Kohati on pankadega väga keeruline.
Tahaksin midagi öelda ka osa struktuuride kohta, aga nii, et keegi ei solvuks. Eestis uhkustatakse e-residentsusega, aga minu teada on paljudel IT-firmadel, mida juhivad e-residendid, suured raskused. Need investorid jäeti lihtsalt maha. Enne pikalt reklaamiti, et Eesti on äri tegemiseks atraktiivne koht.
Capital Mill vaidlusest: Bobrov oli tingimustest teadlik
Vladislav Bobrov tegi aastaid koostööd Eesti ühe tuntuma arendajaga Capital Mill. Põhimõte oli, et Capital Mill pakkus rahakale Bobrovile täisteenust alates turuanalüüsist, kruntide omandamise organiseerimisest kuni projekteerimise, ehitamise ja haldamiseni välja. Nende koostöös kerkisid teiste seas nii Navigator, Mehhatroonikum kui ka Jõe keskus ehk Bobrovi peamised varad. Koos tegutseti peagu kümme aastat, kuid nüüdseks on endised partnerid jõudnud kohtusse. Vaidlus käib Jõe keskuse, Mehhatroonikumi ja Tabasalu Rimi üle. Bobrov ütleb, et ta on nõus maksma vähem, Capital Mill ütleb, et leping kohustab teist poolt tasuma just selles suurusjärgu summa, mis on esitatud.
Capital Milli partner Marko Kull sõnab, et nad täitsid ka kõige ambitsioonikamad eesmärgid ning lõid väärtust, mis ületas ootusi. Eesti turule alles tulnud Bobrov kaasati aktiivselt projektide kavandamisse ja elluviimisesse. „See võimaldas tal saada kindluse, et tarkade otsustega on Eestis võimalik saavutada silmapaistvaid tulemusi. Ta sai kogemuse, et seda tarkust nüüd omal käel proovile panna,” ütleb Kull. Ta lisab, et koos Bobroviga loodud portfell teeks au igaühele.
Kull selgitab, kuidas arendaja ja investori suhe töötab. Capital Mill tegeleb kinnisvarainvesteeringute juhtimisega. See on valdkond, kus tulu teenimiseks tuleb vaadata pikka perspektiivi ja teha kaugeleulatuvaid plaane. Seepärast lepitakse iga kord, kui uue investori või uue objektiga tööd alustatakse, tingimustes ja põhimõtetes detailselt kokku.
Kull ütleb, et Capital Milli koostöö investoritega on olnud alati läbipaistev, alates prognooside jagamisest kuni teenus- ja vahendustasude selgitamiseni. „Osutame oma teenust turutingimustes ja seda tehes oleme loonud oma investoritele väga palju väärtust. Meie teenused ei ole kallimad kui näiteks investeerimine kinnisvarafondidesse,” toob Kull esile.
Capital Milli partner lisab, et alati leidub keegi, kes ütleb, et suudab teenust pakkuda märgatavalt madalama hinna eest, kuid enamasti tähendab see ka palju madalamat kvaliteeti. Esmaklassilist teenust ei ole võimalik osutada madalaima hinna juures. „Tema kui investori valik on olnud neil tingimustel koostööle asuda.”"
"02.10.2015, 13:00",valismaa,https://epl.delfi.ee/artikkel/72606005/vene-lennukid-havitasid-suurias-islamiriigi-komandopunkti-ja-sidesolme,Vene lennukid hävitasid Süürias Islamiriigi komandopunkti ja sidesõlme,"Otsetabamustega hävitati Islamiriigi komandopunkt ja sidesõlm Dar Taazzi piirkonnas (Aleppo provints), vahendab RIA Novosti.
„Ründelennukid Su-25 andsid löögi Islamiriigi võitlejate välilaagrile Maaret en Nuumani piirkonnas Idlibi provintsis. Täielikult purustati punkrid ning terroristide relva-, kütuse- ja määrdeainete laod,“ ütles Konašenkov."
"26.02.2019, 19:12",sport,https://epl.delfi.ee/artikkel/85443773/johaug-oli-19-aastase-rootslanna-kiirusest-ullatunud-pidin-hambad-kokku-suruma-ja-endast-viimase-valja-pigistama,Johaug oli 19-aastase rootslanna kiirusest üllatunud: pidin hambad kokku suruma ja endast viimase välja pigistama,"Esimese kulla sai Johaug Seefeldi MM-il kaela mängeldes, kui alistas suusavahetusega sõidus järgmisi ligi minutiga. Kuid 10 km klassikadistantsil pidi Norra suusakuninganna tõsiselt pingutama, sest kõigest 19-aastane rootslanna Frida Karlsson ei soostunud kuidagi alistuma. Johaug edestas 3,3 kilomeetrit enne lõppu Karlssoni kõigest 4,6 sekundiga, kuid üllatust ei sündinud – lõpujoonel oli oma üheksanda maailmameistritiitli võitnud norralanna edu 12,2 sekundit. Pronksi sai Johaugi kaasmaalane Ingvild Flugstad Østberg.
„Tihedaks läks,” kommenteeris Johaug. „Kui vahe Karlssoniga kokku kuivas, ütlesin endale: pean selle võidu saama. Jäin lõpus kangeks, pidin hambad kõvasti kokku suruma ja endast viimase välja pigistama.”
„Olen šokeeritud,” tunnistas Karlsson, kui oli rõõmupisarad pühkinud. „Ei mõelnud medalist, vaid keskendusin oma sõidule. Algust kontrollisin, kuid lõpus pidin kõvasti võitlema. Olen suurepärases vormi ja on rõõm seda MM-il realiseerida.”
Ainus Eesti võistleja Mariel Merlii Pulles sai 55. koha, kaotades Johaugile 4.14,6."
"17.01.2018, 00:05",uudised,https://epl.delfi.ee/artikkel/80809325/lapsevankrid-lillealused-ja-moobel-seavad-ohtu-inimelud,"Lapsevankrid, lillealused ja mööbel seavad ohtu inimelud","Päästeamet kontrollib sel nädalal sadades kortermajades üle riigi tuleohutusnõuete täitmist. Eesti Päevaleht käis eile koos inspektorite Kristina Keleri ja Annika Juhansoniga Tallinnas Kristiine linnaosas. Et kortermajadest selget ülevaadet saada, peavad inspektorid läbi käima ühistu iga trepikoja kõik korrused. Teisipäeval on mind saatvatel inspektoritel päevakorras kümme maja – see teeb 40 trepikoda ja üle 100 korruse. „Eks meil eilsest annavad veel jalad tunda,” ütleb inspektor Annika Juhanson, kui avab esimese trepikoja ukse. Päev varem külastasid nad kaheksat maja."
"24.03.2018, 00:05",kultuur,https://epl.delfi.ee/artikkel/81517549/telerezissoor-on-tiimi-liige-mitte-uksik-kunstnikuhing,"Telerežissöör on tiimi liige, mitte üksik kunstnikuhing","Telerežii kategoorias kandideerivad tänavu EFTA auhinnale Eva Katariina Taimre („Eesti laul” ja teised suurprojektid), Villem Tarvas („Kaks kanget Kagu-Aasias”) ja Triin Ruumet („Merivälja”). Tegemist on kolme väga erineva saatega: otse-eetrisaate, videosaate ja seriaaliga. Kui filmide režissöörid on rambivalguses ja publikule teada, siis televisioonis on olukord teine: saate nägu on vaataja jaoks ikka saatejuht, telerežissöör jääb eesriide taha.
Taimre ja Tarvas rambivalgust ei ihka ning leiavad, et televisiooni puhul on loomulik, et režissööre ei teata. „Saated on saatejuhi nägu ja kui tema teeb kõik hästi, siis ongi kõik hästi. Minu põhitöö on „Ringvaade” ja me kõik töötame selle nimel, et Markol ja Gretel oleks võimalikult lihtne ja hea oma tööd teha,” sõnab Taimre. „Režissöör on rohkem tehniline töötaja, kes istub puldis või montaažis, aga mulle see sobib,” lisab Tarvas. Mõte, et televisioon on meeskonnatöö, käib läbi mõlema jutust. See nüanss neile oma töö juures meeldibki – tunnetus, kuidas koos asju tehakse ja ka probleeme ületatakse. „Meeskonnas tekib raskes olukorras omamoodi tunne: teeme koos ära! Kui sul tiimitunnetust ei ole, siis sa ei saa häid ülekandeid teha. Mitte kunagi. See on hea ego mahasurumise võimalus. Sina ei ole eraldi tähtis,” räägib Taimre.
Taimre sõnul iseloomustab tema tööd kõige paremini see, kui inimesed, kes teavad, et ta on olnud ülekande režissöör, ütlevad, et ei saa aru, mida ta seal tegi. „See on kõige suurem kompliment, sest kui otseülekande vaatajale näib kõik loogiline ja sujuv, siis järelikult olen oma tööd hästi teinud,” selgitab Taimre. Tema töö on jagada käsklusi, mis kaamera parasjagu eetrisse läheb, aga ka tervikut koos hoida ja vaadata, et kõik jookseks ja toimiks.
See erineb videosaate tegemisest, kus saab hiljem nokitseda ja parandusi teha. Ometi ei jää ka Tarvase reisisaadetes ruumi vigade paranduseks, sest tiheda graafikuga reisidel tuleb kohe kogu materjal kätte saada. Kui midagi puudu jääb, siis Laosesse ju tagasi filmima minna ei saa! „Seda juhtub ikka, et midagi on puudu, jäi filmimata või on üle ega lähe kasutusse. Suur osa reisisaateid kirjutatakse hiljem kokku ja kasutatakse kaadritagust teksti. Nii on lihtne kõike siduda ja fakte paberilt maha lugeda. Aga meie teeme asja enda jaoks raskemaks, sest mehed (Teet Margna ja Kristjan Jõekalda – toim) peavad kogu aeg infot söötma, rääkima, kuhu me läheme, mis teeme,” selgitab Tarvas.
Kui otse-eetrisaates pannakse täpselt paika ajaline plaan, mis peab igal hetkel ekraanil toimuma, siis reisisaate puhul saab asju ainult mingil määral planeerida. Muidugi pannakse paika marsuut, infojutud ja tegevused, aga palju määrab ka juhus ja situatsioonid, millesse satutakse.
Tarvase olulisem ülesanne on saade jooksma panna nii kohapeal kui ka hiljem kokku monteerides. „Reisil olles tuleb näha võimalusi, kust saaks lugu teha ja mis oleks huvitav situatsioon. Näiteks seal istub lahe vana, lähme küsime tema käest midagi. Kristjan on superimproviseerija. Ütled, et räägi sinisest toolist, ja ta genereeribki kohapeal mingi loo.”
Vale oleks arvata, et reisisaate tegemine on tore töö, kus saab lihtsalt kolm-neli nädalat põnevates kohtades reisida ja selle eest makstakse palka ka veel. Tegelikult on päevad väga intensiivsed ja pikutamiseks aega ei jagu. „Kaamera on 24 h filmimisvalmis. Isegi õhtul välja minnes võtad kaasa, sest äkki satud mingi huvitava asja otsa,” ütleb Tarvas.
Oma töös peab ta kõige raskemaks ajanappust nii reisi ajal kui ka hiljem saateid kokku pannes, mil tihti eetriaeg pidevalt kuklasse koputab. „Aega on alati vähe. Tamp on taga, ei ole näiteks aega minna mäele veel iluplaane juurde filmima,” nendib Tarvas.
Taimre sõnul on kõige raskem see, et palju takerdub rahapuudusse. „Ma ei mõtle konkreetselt enda peale, vaid inimesed ei saa teostada oma ägedaid ideid. Aga oleks silmakirjalik öelda, et minu töös on midagi tohutu rasket. Ma ei ole südamekirurg, kes päästab elusid, ja ma ei tööta teab mis kehvades tingimustes,” ütleb Taimre. Ja lisab, et kuigi on raskemaid perioode, on ta tal siiski väga vedanud. „Muidugi, kui on „Eesti laulu” nädal, siis kui ma üldse magan, siis kaks tundi ööpäevas. Nii on. Aga olen selle ise valinud ja tulemus on seda väärt,” tunnistab Taimre.
Taimre ütleb, et otsesaadete puhul juhtub ikka väikseid apse: saatejuht ütleb vale teksti või taustaks läheb vale video. Siis tuleb kiiresti reageerida ja viga parandada. „Ma olen nii pragmaatiline inimene, et ma alateadlikult alati arvestan, et midagi juhtub. Mul on varuplaan ja siis varuplaani varuplaan ja võib-olla ka kolmas varuplaan,” selgitab Taimre.
Ka „Eesti laulu” puhul on olemas plaanid, mis saab, kui Saku suurhallis vool ära läheb või ülekandejaamas midagi juhtub. „Aga seda ei ole seni õnneks ette tulnud, et oleks vaja ülekanne katkestada.”
Kuigi video- ja stuudiosaadete puhul on apsude hirm väiksem, tuleb ka seal pinget taluda. „Stuudiosaadete puhul tekitab pinget, kas külaline jõuab saatesse. Vahel ollakse graafikust maas, järgmine külaline peab juba lahkuma, valgus kukub ära, tekib muid probleeme... Siis on vaja rahu säilitada ja oskust rahulikult asju klaarida,” kirjeldab Tarvas.
Pingelises teletöös on siiski palju positiivset. „Mulle meeldib see adrenaliin, kõik toimub siin ja praegu, oled selles hetkes nii sees ja pead kõik olukorrad lahendama,” tunnistab Taimre. „Üks mu lemmikasju on tiimitöö. Ma pole üksildane kunstnik, kes mõtleb kuskil midagi välja. Otse-eetris tunned tiimitunnet kõige paremini. Ülekanne saab läbi, tiitrid jooksevad ja kõik justkui kollektiivselt tunnevad: oh, ära tegime! See on niivõrd hea tunne.” "
"23.01.2017, 00:05",kultuur,https://epl.delfi.ee/artikkel/76991202/veljo-tormis-helilooja-kelle-jaoks-oma-rahva-laul-oli-koige-parem-ilusam-ja-vaartuslikum,"Veljo Tormis, helilooja, kelle jaoks oma rahva laul oli kõige parem, ilusam ja väärtuslikum","Laupäeva, 21. jaanuari õhtul lahkus meie hulgast 86-aastasena armastatud helilooja Veljo Tormis.
Tormise esimestest teostest on ilmselt tuntumad Avamäng nr 2 ja dodekafooniline „Kümme haikut häälele ja klaverile”. Laiemalt tuntakse siiski tema loomingu seda osa, mis põhineb eesti rahvamuusika motiividel.
„Olen püüdnud regilaulu võtta puhtalt, nagu ta on. Et mitte mina ei kasuta regilaulu, vaid regilaul kasutab mind, et minu kaudu ennast väljendada, ja minu töö on olla kandik, mille peal ma teda näitan,” on Tormis öelnud. Neid sõnu kommenteeris helilooja Erkki-Sven Tüür: „Sel juhul on tegemist haruldaselt võimsa meediumi fenomeniga. Ma küll ei tea, et rahvalaul oleks kedagi teist nii vägevalt kasutanud. Tulemuseks on maagiline ja täiesti unikaalne stiil, mis on ainult Tormisele iseloomulik.”
Õigupoolest peeti Tormist juba väga noorelt imelapseks. Tormiste kodus oli orel, millel Veljo Tormis poisina iseseisvalt mängimist harjutama hakkas. „Kümneaastaselt hakkasin proovima. Siis laskis isa mul kirikus mängida jumalateenistuse ajal. Naised ütlesid: „Vaata, kus ime!” Aga seal ei olnud mingit imet, ma hakkasin võrdlemisi hilja õppima. Ega mul kodus mingit imelapse sundust olnud. Isa ei pressinud peale, kuigi muusikat meil kodus ju oli,” on Tormis lapsepõlve meenutanud. Ta oli juba kaheksa-aastaselt ka koorilauluga seotud. Tormiste kodus lauldi rahvalaule ja hinnati uudset rahvuslikku kooriloomingut, sealhulgas Mart Saare ja Cyrillus Kreegi laule, millesse paljud tollal ettevaatlikult või lausa tõrjuvalt suhtusid.
1943. aastal hakkas Tormis Tallinnas orelit õppima, ent Tallinna konservatooriumi oreliklass suleti 1948. aastal, põhjuseks liigne seotus kirikuga. Seetõttu pidi Tormis erialast loobuma ja 1949. aastal hakkas ta õppima koorijuhtimist. Selle eriala vahetas ta aga juba järgmisel aastal heliloomingu vastu. Alguses õppis ta seda Tallinna konservatooriumis, seejärel Moskva konservatooriumis, kus õppis paljudest eri rahvustest tulevasi heliloojaid. Tormise kompositsiooniõpetaja Vissarion Šebalin nõudis, et tuleb end rahvuslikult määratleda ja vastavalt ka väljendada. Murranguliseks sai Tormise jaoks 1958. aasta suvi. Ta sattus Kihnu saarele ja nägi muistse kombe järgi peetud pulma. Ürgne regilaul oma õiges keskkonnas ette kantuna olevat teda tõeliselt rabanud. Seejärel hakkas ta folkloorimaterjali juba süstemaatiliselt läbi töötama.
Olulisem osa Tormise koorimuusikast on seotud eesti ja teiste läänemeresoome rahvaste igivana rahvalauluga. „Raua needmine”, tsüklid „Eesti kalendrilaulud” ja „Unustatud rahvad” on neist tuntumad. Tormis on loonud ka mitu instrumentaalteost: ooperi „Luigelend” (1964), kantaat-balleti „Eesti ballaadid” (1980), teatri- ja filmimuusikat. Muusika Arvo Kruusemendi filmile „Kevade” ei ole jäänud ainult filmivaatajate meeltesse, vaid Tormis on ka ise tagantjärele nentinud, et sellega jäi ta tõesti rahule.
Paljude tunnustuste, sealhulgas Riigivapi I klassi teenetemärk ja PÖFF-i elutööpreemia, sekka kuulub välisministeeriumi 2016. aasta kultuuripreemia. Välisminister Marina Kaljurand lausus tookord: „Meile on enesestmõistetav, et enamiku Eesti kooride repertuaaris on Veljo Tormise looming ja laulupidu on raske ette kujutada ilma tema teosteta. Tormis on õpetanud meid rahvalaulust lugu pidama ja on oma loomingu kaudu tõestanud rahvalaulude aegumatust.”
Tormise huvi ei piirdunud sugugi eesti rahvapärandiga. Huvist läänemeresoome rahvaste vastu sündis tsükkel „Unustatud rahvad”, mis püüab säilitada sealsete rahvaste pärandit ja meenutada inimestele selle tähtsust. Algallikate otsimine ja materjali kogumine ning iga kultuuri iseärasustesse süvenemine võttis aega, mistõttu kujunes tsükkel võrdlemisi pika aja, 20 aasta jooksul.
1972. aastal avaldati Sirbis ja Vasaras Tormise artikkel „Rahvalaul ja meie”, mis ei jäänud ainult sellesse aega, vaid on uuesti üles leitud ka 2000-ndatel. Muu hulgas kirjutas ta toona: „Regivärsiline laul – see on meie rahva kõige ürgsem, omapärasem, sajandites väljakujunenum ja terviklikum looming, rahva loomingulise geeniuse väljendus. Meie vana regivärsi algriimides, parallelismides ja luulekujundites peitub palju helinat ja sära, sõna ja mõtte ilu, samuti kui runoviisi monotoonses kordumises sugereerivat jõudu.” Ja sõnu, mida on muidu emakeele kohta öelda tavatsetud, pidas Tormis sobivaks ka muusika puhul: „Minu rahva laul on mulle kõige parem, ilusam ja väärtuslikum.”
Veljo Tormise ärasaatmine toimub helilooja soovil kitsas pereringis.
Peamiselt kooridele kirjutanud helilooja Veljo Tormise uinumisega keerab Eesti koorimuusika raamat vaieldamatult uue lehekülje ja peab nüüd näitama, mida on Tormiselt õppinud. Enamik meie koore on maailma nimekatel koorikonkurssidel ja kontserditurneedel publikut rabanud just Tormise teostega.
Eesti ja teiste (peamiselt soome-ugri) rahvaste folkloori nüüdisaegses prismas sulatamine on Tormise kaubamärk. „Mina ei kasuta regilaulu, regilaul kasutab mind,” ütles ta alati. Helilooja tagasihoidlikkusest hoolimata imetleme tema julgust, osavust ja andekust arhailisi viise nüüdisellu sikutada. Nähtamatu kaarsillana ulatuvad minevikku tema kaasaja kõikidele kvaliteetidele vastavad teosed.
Tormise looming on maailma koorimuusika repertuaari silmas pidades täiesti eriline, teist nii kirglikku, põhjalikku ja pöörast loojat me 20. sajandi teisest poolest ei leia.
Veljo Tormis, mastimänd, me metsatuka hiiglaslikum haljaskuusk, on edaspidi sümbol.
Kui viimne laev."
"11.11.2020, 20:00",sport,https://epl.delfi.ee/artikkel/91639429/brutaalne-b-ruhma-ralliauto-on-tagasi-paddon-kinnitab-minu-elektriline-hyundai-kona-naitab-praegustele-wrc-autodele-tagatulesid,Brutaalne B-rühma ralliauto on tagasi! Paddon kinnitab: minu elektriline Hyundai Kona näitab praegustele WRC autodele tagatulesid,"Ralli on kriisis, kui pehmelt väljenduda. Ükski meeskond pole kinnitanud, et kavatseb ehitada uue põlvkonna auto ja 2022. aastal MM-sarjas jätkata. Jah, Toyota ja M-Sport ilmselt jätkavad, Hyundai mitte. Tiitlit hakkab jahtima kuus võidusõitjat. No ei ole meeliköitev.
Nii Hyundai tiimi pealik Andrea Adamo kui ka paljud asjatundjad on selgitanud, milles peitub probleem. Esiteks on autofirmad kandnud koroonaviiruse tõttu suurt kahju ja peavad kulusid kärpima. Ent mis peamine – hübriidtehnoloogia, mida uue põlvkonna autode juures kasutatakse, pole isegi mullune, vaid tunamullune lumi ega huvita tootjaid vähimatki.
Jah, ralli tähendab kõrvulukustavat põrinat ja põlenud bensiini vingu, aga varem või hiljem – pigem varem – tulevad rajale elektriautod, sest nende arendamine on autotehaste prioriteet. Kui valida, kas kahe tiimiga põrisev või viie-kuue-seitsme meeskonnaga elektriline ralli MM, eelistaksid fännid ilmselt seda teist.
Hayden Paddon: „Tahame võistelda WRC sarjas, näitamaks, et elektriauto on kiire ja seksikas.”
Pika sissejuhatuse lõpetuseks üks küsimus: kui keeruline on valmistada elektrijõul töötavat ralliautot? Vastus: lihtne.
Paddon Rallysport alustas rahvusvahelise terminoloogia järgi EV (electric vehicle) ralliauto kallal tööd 2019. aasta märtsis. Tiimi kuulus koos Paddoniga kõigest seitse inimest. Suur abi oli elektrilise rallikrossimasina ehitanud Manfred Stohlist, kellelt saadi elektriosa lahendus, mis kohandati rallisõidule vastavaks. Ise töötati välja ja valmistati šassii, vedrustus, rooli- ja jahutussüsteemid, jõuülekanded... 18 kuud hiljem tõmmati Hyundai Kona EV WRC-lt ametlikult kate maha ja tutvustati rohe-musta iludust maailmale.
„Me ei plaaninud autot, millega võistelda elektriautode vastu, vaid ametlikus ralli MM-sarjas,” selgitas Paddon. „Tuleme ilmselt 2022. aastal starti ja arvan, et jätame sisepõlemismootoriga autod selja taha.”
Hyundai Kona EV WRC elektrimootorid suudavad toota võimsust 880 kW ehk 1070 hobujõudu.
Esialgu on Paddoni ütlemised pelgalt sõnad ja ta tunnistab seda isegi. „Nüüd algab katsetamine, häälestamine ja arendamine. Õpime autot tundma ja sellest võimalikult palju välja võtma. Tuleb teha kõvasti tööd, kuid oleme kindlad, et EV-tehnoloogia saab rallikeskkonnas hakkama. Vähemalt paberil on EV-auto kiirem kui praegune WRC,” kinnitas Paddon. „Ka kaalujaotus on parem, rääkimata vastupidavusest, sest liikuvaid osi on palju vähem.”
Asjatundjad ongi juba viidanud, et Paddon toob rallisse tagasi 1980. aastate legendaarset ja brutaalset B-rühma, kus autod oli meeletult võimsad ja kiired.
Selleks et rallidel võistelda, vajab Hyundai Kona WRC võimsusest ainult poolt ja kasutab kummalgi veoteljel ühte mootorit võimsusega 220 kW. Iseenesest on võimalik paigaldada säärane mootor ka igale rattale, siis saab võimsuseks nood meeletud hobujõud, aga lisanduks ka kaalu. Aku peaks kestma pool MM-ralli päeva, siis vahetatakse see hooldusalas minutite jooksul uue vastu. Võimsust ja aku kestvust saab sõitja reguleerida vastavalt kiiruskatsete ja ülesõitude pikkusele.
Õigupoolest on vast valminud Hyundai Kona elektriline ralliauto hoiatus kõigile reegleid välja töötavatele bürokraatidele, kes arvavad, et kui silmad kinni pigistada, läheb elektriautode revolutsioon lihtsalt mööda, kirjutas portaal Talk Autosport ja tsiteeris Paddonit: „EV-tehnoloogia on tulevik. Kui ralli MM-sari sellele ei reageeri, jäädakse teistest autospordialadest pikalt maha.”
Paddon kuulutas, et ei soovi kindlasti bensiiniralli kõrvale elektriautode sarja. „Pole ju vahet, mis auto liikuma paneb. Tahame võistelda WRC sarjas, näitamaks, et elektriauto on kiire ja seksikas. Loodame, et saame selleks võimaluse.”
Kaur: hübriidajastu tuleks vahele jätta
Prototüüpautosid ehitanud ja Eesti rallimeistrivõistlustelt medaleid noppinud Egon Kaur on Hayden Paddoni elektriauto projekti huviga jälginud. „Nüüd, kui algab testimine, läheb asi eriti põnevaks, et millised probleemid ilmnevad ja kuidas neist üle saadakse. Elektriralliauto on akude tõttu raske ja tahaks näha kiirust eelkõige kruusal, kas see jääb R5 autode kanti või on WRC tasemel,” selgitas Kaur. „Ent saab mängida mootoritega – panna igale rattale üks. Elektri võlu on ka suures väändemomendis. Näis, kas Paddon paneb WRC autod kotti, nagu lubas.”
Kaur arvab, et elektriautod tulevad ralliteedele varem või hiljem, pigem tulgu siis juba varem. „Autosporti peetakse teenäitajaks, aga hübriidtehnoloogia, mis ületuleval aastal kasutusele võetakse, on juba ammu tavaturul. Tootjaid, kes soovivad olla innovatiivsed, see enam ei huvita.”
Seega, arvab Kaur, oleks targem hübriidiajastu üldse vahele jätta ja kohe elektriautode juurde minna. „Mind see, et elekter paneb ralliautod liikuma, ei häiri. Ajaga tuleb kaasa minna.”"
"30.07.2018, 00:05",kultuur,https://epl.delfi.ee/artikkel/83191413/tintura-kuttis-folgil-publikut-mikstuuriga-hiphopist-ja-parimusmuusikast,Tintura küttis folgil publikut mikstuuriga hiphopist ja pärimusmuusikast,"Karoliina Kreintaal, Taavet Niller ja Lauri Täht on nimed kiiresti populaarsust koguva Tintura taga. Kevadel jõudis Tintura esikplaadini „Ebaõiglase uni” ja tuuritas ringi ühes Puuluubiga, kes esitles samal ajal oma plaati „Süüta mu lumi”."
"11.07.2020, 11:46",uudised,https://epl.delfi.ee/artikkel/90417423/tana-maeti-allilmaliider-oleg-lvov-kas-tema-peielauas-sai-selgeks-eesti-allilma-jargmine-juht,Täna maeti allilmaliider Oleg Lvov. Kas tema peielauas sai selgeks Eesti allilma järgmine juht?,"Kui allilma juht Nikolai Tarankov nelja aasta eest tapeti, jäi kuritegelik maailm peata. Riigiprokurör Vahur Verte ja keskkriminaalpolitsei organiseeritud kuritegevuse büroo juht Ago Leis rääkisid poolteist kuud tagasi Eesti Päevalehele, et kuritegelik maailm pole pärast Tarankovi surma suutnud ühtses juhis kokku leppida. „Ei suudetud saavutada konsensust, et kõik 20 grupeeringut oleksid öelnud: jah, me tunnustame uut liidrit,” ütles Leis.
Täna maeti avalikkuse tähelepanust ja kuritegeliku maailma kuluaaridest pikalt eemal olnud Oleg Lvov, kes suri esmaspäeval. Üheksakümnendatel oli ta Eesti organiseeritud kuritegevuse kõrgeima organi – ühiskassa – laua taga tähtsuselt teine mees Tarankovi kõrval.
Nii nagu Tarankovi matused, annab ka Lvovi ärasaatmine harukordse võimaluse heita pilk organiseeritud kuritegevuse hierarhiale. Ja selle järgmisele juhile.
Kui kirstu kannavad sõbrad-sugulased, siis on see märk, et Lvov polnud enam tegija.
„Matuste järgi saab väga palju hinnata. Kui palju on rahvast, kes kannab kirstu, kes kõnnib ees,” loetleb anonüümseks jääv endine kõrge kriminaalpolitseinik viimaseid austusavalduse kombeid, mis näitavad inimese positsiooni kuritegelikus maailmas.
Ent ka vastupidi – kõrgemate allilma autoriteetide kohalolu kinnitab matustel ka Lvovi enese tähtsust. Kui kirstu kannavad juba sõbrad-sugulased, siis on see märk, et Lvov polnud enam tegija.
Samas ütleb praegu politseis organiseeritud kuritegevusega töötav allikas, et Lvovi puhul on selge, et kõik kuritegeliku maailma mõjukad peaksid kohale tulema. See on vana koolkonna komme, et olgu kamraadid või rivaalid, austust tullakse siiski avaldama. „Uus koolkond on teistsugune. Nemad pole koos kuritegusid teinud. Lvovi juurde on ju ka varem teiselt poolt rinnet tuldud, ta on oma brigaadi teistelegi välja müünud,” ütleb politseinik.
Matustel on omad rituaalid ja jõugujuhtidel neis oluline roll. „Kindlasti tuleks vaadata, et kes kelle kõrval istub. Just Lvovi lähedaste juures. Nemad on ikkagi väga tähtsad, ema ja naist selles kultuuris armastatakse ja austatakse väga palju,” sõnab valdkonna spetsialist.
Kes kannab matuserongkäigul risti? Kes kannab hauaplaati? Viimast tavaliselt perekonna liikmed ei kanna, vaid siiski lähimad võitluskaaslased.
Nii jälgis politsei ka hoolikalt Tarankovi matustele kogunenud organiseeritud kuritegevuse juhtkujusid. Vabadusse on neist jäänud üksikud. Toona kirstu kandnud Slava „Kemerovski” Gulevitš, Boriss Malinovski, Oleg Martavoi, Eduard „Loksa Edik” Košljakov ja teised on nüüdseks trellide taga. Ainult Toomas „Konks” Wilson on neist vabaduses. Ka Lvov viibis Tarankovi matustel.
Viisteist aastat tagasi saadeti viimasele teekonnale Tallinnas Kaarli kirikus mõjukas allilmajuht Kalev Kurg, kes surmati automaadilaskudega oma kodu hoovil. „Sajad leinajaid moodustasid oma sõidukitega mitmekilomeetrise ohutulesid vilgutava kolonni, mis suundus Pirita teed pidi Metsakalmistule,” kirjeldas toona Delfi suurejoonelist ärasaatmist. Teiste mainekate matuseliste hulgas loetles väljaanne nii Tarankovi kui ka Lvovi.
Nüüd on Lvovi kord allilma koorekiht kokku tuua. Lvovi matustel võib selguda ka pikalt juhita olnud organiseeritud kuritegevuse järgmine ülemus.
„Esimesena peab peielauas kõne, kui Lvov oli allilmas tegija, siis keegi Tarankovi-laadne. Kuna teda enam pole, siis peab kõne tõenäoliselt Tarankovi mantlipärija,” sõnab endine kriminaalpolitseinik.
Teisalt ei pruugi see ka juhtuda, kuna pärast Tarankovi surma on allilma jäänud võimuvaakum, kus vanad olijad enam püünele ei soovi pürgida ja uute ninameeste tõusu välistab omavaheline konkurents.
Esimesena peab peielauas kõne tõenäoliselt Tarankovi mantlipärija.
1954. aastal sündinud Lvov oli 90ndatel politseinike sõnul väga kõva tegija. Nagu ka eelnevalt mainitud, siis Tarankovi kõrval tähtsuselt teine mees. „Ta tegeles rohkem äripoolega. Väga vägivaldsete asjade eest ei mäleta, et Lvov oleks kinni istunud,” kirjeldab endine kriminaalpolitseinik.
Kuhu ta siis kadus? Tallinna Keskturul toimunud mõrvu uurides leidis keskkriminaalpolitsei allilma ühiskassa detailse raamatupidamise ja sellega kukkus Lvovi positsioon ka kolinal kokku. Pärast seda on ta viibinud Eesti ja välismaa vahel ning olnud suuresti tähelepanust eemal. Ka allilmaga suhtluses inimesed ei mäleta, et Lvov oleks viimase 10-15 aasta jooksul jutuks tulnud.
Omamoodi kimbatust tekitas allilmas ja politseinike seas 2015. aasta kohtuvaidlus, kui Lvov läks ühiskassa raamatupidaja Mark Klepatši vastu kohtust õigust otsima. Tüli sisu: kummale kuulub Pirital omal ajal kahtlaseid radu mööda soetatud häärber. Õiguskaitsjate seas öeldakse, et organiseeritud kuritegevuse tippaegadel oleks allilma juht pidanud sellise kempluse lahendama. „See majavaidlus Klepatšiga näitaski, et Kolja [Tarankov - toim] oli lõpus nõrk. Sellised asjad aetakse muidu siiski allilma sees ära, kuid millegi pärast pidid mehed kohtusse õigust otsima minema,” sõnab organiseeritud kuritegevusega lähedalt seotud olnud politseinik.
Samas tõdeb ta, et Lvovi stiil polnud ka kunagi vägivallaga asju lahendada: „Platnoi maailma eest ta ei seisnud.”
Lvov peeti kaitstepolitsei poolt kinni enne jaanipäeva seoses Lätis toimunud relvaäri uurimisega. Politsei leidis Lvovi juurest relvi, mis saadeti ekspertiisi. Lvovi kaitsja Sven Sillari sõnas Õhtulehele, et tegemist niinimetatud antiikrelvadega, mida süüdistatav kogus.
Sillar lisas ajalehele, et talle anti Tallinna vanglast teada, et Lvovil oli esmaspäeva hommikul kell seitse kongis halb enesetunne. Kuigi teda püüti elustada, siis neliteist minutit hiljem ta suri.
Üks jõukamaid allilmategelasi
2000ndate alguses tõmbasid ühe naabritevahelisest tülist puretud kortermaja elanikud pea õlgade vahele ning keerasid hääle sosinaks, kui tuli jutuks, et majas elab Lvovi kunagine abikaasa. Siis peeti Oleg Lvovi, kala-ja restoraniärimeest, kõige rikkamaks allilmategelaseks. Suurem osa tema ärist olevat olnud välismaal, näiteks Hispaania päikeserannikul.
Lvovi restoranis Pae tänaval einestas näiteks isegi profipoksi maailmameister Lennox Lewis, kui 2002. aastal imelikul kombel Eestisse sattus.
Õuest vaadates sovhoosisööklat meenutanud Lasnamäe restoran-piljardisaal andnuks oma hiilgeaegadel interjööri poolest silmad ette nii mõnelegi Inglise džentelmenideklubile. Selles ordenite ja külmrelvadega ehitud uhkes restoranis töötaski ametlikult Oleg Lvov – allilmaliider, keda politsei püüdis maksudega vahele võtta nagu Al Capone’i omal ajal. Ametlikult kahjumiga töötav Revel Club (OÜ Vivaadia) on vaid pisike jäämäe tipp väidetavalt allilmaga seotud äride konglomeraadist. Ehkki firma kahjum jäi stabiilselt 100 000 – 200 000 krooni (6000-12 000 eurot, toim) vahele, kiirgus saabli- ja ordenivitriinidega ehitud asutusest kõike muud kui kitsikust.
Võrreldes teiste antikangelastega oli kahe lapse isa Oleg Lvovi nimi paberil seotud veel suhteliselt suure hulga äriettevõtetega. Üldjuhul on allilma ärihuvid seotud nagu ämblikuvõrk ning diile tehakse läbi usaldusisikute, kellega dokumentaalne seos puudub. Maksavad sõna ja autoriteet, mille garantii on üleastuja suhtes rakendatav terror. Ehkki tema nime mainiti 2003. aastal meediasse lekkinud kurikuulsatel keskturu lintidel, polnud Lvov justkui jätnud mingeid juriidilisi näpujälgi oma suurimale “projektile” – keskturu haldamisele."
"04.12.2019, 12:31",arvamus,https://epl.delfi.ee/artikkel/88272227/toomas-alatalu-nato-balti-kaitseplaanidest-erdogan-kull-ahvardab-aga-lahendab-kriisid-labi-raakides,"Toomas Alatalu NATO Balti kaitseplaanidest: Erdoğan küll ähvardab, aga lahendab kriisid läbi rääkides","Mõistagi ei osanud keegi ette näha seda, mida kõike ja just NATO-ga puudutavalt on selleks ajaks sündinud või sündimas. Sõdimistest ja rahutustest on hetkel puutumata vaid Austraalia ja Antarktika, kõigil teistel mandritel valatakse verd ja püütakse taastada/tagada stabiilsust. Ka NATO riikide abil.
Samas sünnivad uued konfliktid kiiremini, kui suudetakse vanu lahendada. Nn. kolmandas maailmas toimuva rehkendamine on juba ammu osutunud mõttetuks tööks, sest tohutute ponnistustega lõpetatud konflikt läheb mõne aja pärast lihtsalt edasi. Paraku on viimased aastakümned pea samas seisus ka Euroopa ise ja tema vahetu naabrus, sest - Venemaa president Putin jättis 2002.a. täitmata oma eelkäija lubaduse tuua ära Vene väeosa Moldovast, millele järgnesid agressioonid Gruusias ja Ukrainas. Ükski kolmest pole NATO liikmesmaa, ent rahvusvahelist õigust ja riikide suveräänsust rikuti jultunult seal, kus see ennekõike pidanuks püsima - demokraatlikele väärtustele orienteeritud Euroopas."
"17.03.2017, 00:05",sport,https://epl.delfi.ee/artikkel/77564192/noor-ja-kutkestav-as-monaco-puuab-pilke,Noor ja kütkestav AS Monaco püüab pilke,"Kõigest neli hooaega tagasi Prantsusmaa teises liigas pallinud Monaco lõi üleeile Meistrite liigas auti Manchester City. Võõrsil saadud 3 : 5 kaotus ega esiründaja Radamel Falcao eemalejäämine ei kohutanud, Monaco võttis 3 : 1 võidu ja rühkis veerandfinaali. Avapoolajal (2 : 0) näidati ründemängu, mille vastu Pep Guardiola meeskond oli relvitu ja millega on tänavu võidetud palju südameid. See oli kiire, lõbus ja mis peamine: äärmiselt tõhus.
„Enne vaheaega polnud vastast sisuliselt väljakul. Edaspidi läks raskemaks, aga väärisime edasipääsu,” sõnas Monaco portugallasest peatreener Leonardo Jardim. Nii jätkati valitud kursil – Euroopa viies tippliigas pole keegi tänavu Monacost (84 väravat 29 mänguga) rohkem võrke sahistanud.
„Oleme kõik sõbrad ja naudime koos mängimist. Me ei tunne võidukohustust,” rõhutas kaitsja Benjamin Mendy. „Teisipäeval küsiti mult, kas kardame seda mängu. Ei, me naudime õhtuid, kus on nii palju kaalul,” sekundeeris Jardim.
Ent kui Jardimi löögirusikat peaks iseloomustama üheainsa sõnaga, pole valikus kahtlust: noorus. Seejuures on esistaariks saanud meeskonna pesamuna, 18-aastane Kylian Mbappé. City vastu mõlemas kohtumises skoorinud väleda ääreründaja allkirja himustavad kõik tippklubid eesotsas Barcelona ja Real Madridiga. „See on alles algus,” andis noorhärra, keda on võrreldud Thierry Henryga, Monaco tulevastele vastastele tormihoiatuse.
Samuti ripub kümnete miljonite eurode suurune hinnalipik Bernardo Silva (22), Thomas Lemari (21), Fabinho (23), Djibril Sidibé (24), üleeile võidutabamuse löönud Tiemoué Bakayoko (22) ja Mendy (22) kohal. Klubi omanik, vene miljardär Dmitri Rõbolovlev võib kindel olla, et pakkumisi hakkab ohtralt sadama."
"14.07.2016, 23:55",kultuur,https://epl.delfi.ee/artikkel/75061963/robert-linna-kui-mind-oleks-sada-oleksin-kolmesajas-bandis,"Robert Linna: kui mind oleks sada, oleksin kolmesajas bändis","Minu pihtimusele, et erinevalt Lexsouli ja Elephants From Neptune’i kontsertidest ei ole ma ühelegi Alaska esinemisele jõudnud, vastab Linna, et see ei pane teda imestama, sest seda kahemehebändi saabki laval näha umbes kord aastas. „Me teeme hästi-hästi harva. See projekt on selline omavahelise filosoofilise sõpruse vili. Seda ei pea turustama, see ei ole otseselt mingi bänd, vaid puhtalt sõprusepõhine eksperimentaalprojekt,” selgitab Linna.
On huvitav, et Alaska sai alguse umbes samal ajal või isegi enne kui Linna põhibänd Elephants From Neptune. „Tartus oli klubi, mida mu head sõbrad tegid. Üks neist oli Janno (Janno Tartu – toim), kellega koos Alaskat teeme,” meenutab Linna. „Läksin tema juurde ja ütlesin, et sa teed nii lahedat eksperimentaal-elektroonilist trip-hopilikku muusikat ja kui ruumi on, siis tahaksin kaasa lüüa, kasvõi trumme mängida. Ta ütles, et kui sa oskad rütmist mööda mängida, siis võid tulla.”
Alaskat võib nimetada nišiettevõtmiseks, mis erineb olemuselt ja stiililt märkimisväärselt nii Lexsoul Dancemachine’ist kui ka Elephants From Neptune’ist. „Nagu nimi Alaska juba viitab, on see muusika arhitektoonika peale üles ehitatud, et tekitada täiesti teistsugune heliline maailm, kus meie sellel hetkel viibime ja kuhu inimesed saaksid ka tulla,” ütleb Linna. Arvestades, et soolas on esinemine Baltimaade suurimal muusikafestivalil, ei looda seda helilist maailma ainult enese hüvanguks. Tuleb välja, et oodata on isegi plaati.
„Alguses me tegime meelega nii, et ei salvestanud midagi – kui keegi tahab kuulata, siis peab peale sattuma. Aga aasta alguses võtsime plaadi jagu lugusid linti ja väga võimalik, et see plaat ka varsti ilmub,” räägib Linna. Ta lisab siiski, et tal ei ole praegu eriti ruumi, et Alaskaga n-ö suureks kasvada. „Eks igal asjal on oma aeg, aga ma usun, et Alaska ei kao mitte kuskile,” kinnitab Linna.
Lexsoulil õnnestus sattuda BBC raadio eetrisse ning tänu sellele on paljud Briti funk’i- ja souliskeene DJ-d nende muusika üles korjanud. „Selle kaudu on Facebooki tulnud väga huvitavaid ja südant soojendavaid kommentaare näiteks Manchesterist või Walesist. Tundub, et muusika levib päris hästi,” tõdeb Linna.
Tema arvates on Lexsouli muusika inimestele söödavam kui alternatiivrokki viljelev Elephants From Neptune. „Paljud on öelnud, et neile meeldib Lexsoul rohkem, kuna Elephants on kuidagi karm,” selgitab Linna. Teiseks eduteguriks võib tema sõnul pidada ka ajastust. „Funk ei ole uus nähtus, aga keegi ei ole seda ammu, vähemalt Eestis, teinud nii nagu meie,” märgib Linna. „Elephantsiga alustades mõjusime samuti värskelt ja nüüd on aeg millegi uuega välja tulla. Nii see tsükkel käib – iga uue plaadiga midagi uut letile panna.”
Elephants From Neptune, millel tuleb sügisel uus plaat välja, on Linna jaoks siiski primaarne. Kõike, mis ta muusikaliselt kõrvalt õpib, püüab ta oma põhibändis rakendada. „Uus Elephantsi plaat ei ole funk-plaat, aga seal on päris palju teistsuguseid elemente, mida me ei ole enne katsetanud,” selgitab Linna.
Mitme bändi tegemine võimaldab tema sõnul kogeda midagi teistsugust ja uut. „Kui mind oleks 100, siis oleksin 300 bändis – nii palju on huvitavat muusikat ja huvitavaid muusikuid,” sõnab Linna.
Lexsouli ja Elephantsi ühendab elav ja vahetu lavasõu, mis süstib publikusse energiat. „Kus tahes me esineme või mis tahes projektiga ma esinen, siis teadvustan endale, et see võib olla minu viimane esinemine selle projektiga või üldse. Samamoodi on publikus kindlasti inimesi, kes näevad seda ainult ühe korra elus. Seetõttu püüan sellest võimalikult meeldejäävat kogemust teha,” kinnitab Linna. „Kõige halvem on näha bändi nii esinemas, et sa saad aru, et nad lihtsalt teevad selle õhtu ära. Sihukest käega löömist ei saa lubada, iga kontsert on ülitähtis.” Kui esinemisele tuleb töömaik juurde, siis tuleb Linna arvates pillid kotti pakkida, sest see ei ole enam muusika.
Lexsoul Dancemachine: pühapäeval, 17.07 kell 14.15Alaska: pühapäeval, 17.07 kell 16.15
Lexsoul Dancemachine: pühapäeval, 17.07 kell 14.15
Alaska: pühapäeval, 17.07 kell 16.15"
"13.08.2016, 00:10",lp,https://epl.delfi.ee/artikkel/75322749/uksi-medalit-ei-voida,Üksi medalit ei võida,"Pole vaja pikalt arutada, kuhu kadus Rio de Janeiro olümpiamängude epee naiskonnavõistluses Eesti medal. Kolme matši peale said Julia Beljajeva, Erika Kirpu ja Kristina Kuusk kirja –13, –11 ja –1 torget ehk siis kamba peale –25.
Ja siis Irina Embrichi skoor: +11. Ehkki ta alustas Hiina ja Venemaa vastu viimast minimatši suurest kaotusseisust ja pidi meeleheitlikult riskima."
"08.06.2017, 00:05",uudised,https://epl.delfi.ee/artikkel/78489477/seltsid-on-tostnud-liikluskindlustuse-hinda,Seltsid on tõstnud liikluskindlustuse hinda,"„Väljamaksed on kasvanud oluliselt kiiremini kui hinnad ning seltsid on juba mitu aastat katnud vahet teiste kindlustusliikide arvelt. See aga ei ole jätkusuutlik,” selgitas ERGO riskijuht Kaido Naarits.
Näiteks on tõusnud remonditööde hinnad, suurenenud inimeste palgad ja seetõttu on ka sissetulekupõhised väljamaksed kannatanutele kasvanud.
Salva Kindlustuse kindlustusdirektor Urmas Kivirüüt ütles, et kogu Eesti liikluskindlustuse turg oli 2016. aastal 9,7 miljoni euroga kahjumis, mis tähendab, et iga kogutud euro kohta maksid kindlustusseltsid kahjudeks ja tegevuskuludeks 1,15 eurot. „Selline olukord ei ole arusaadavalt jätkusuutlik ja seetõttu korrigeerisid seltsid ka hindu,” selgitas Kivirüüt. „Salva Kindlustus korrigeeris hindu viimati selle aasta märtsis,” lisas ta."
"12.03.2021, 19:11",arvamus,https://epl.delfi.ee/artikkel/92827259/raul-ennus-kallasel-on-veel-voimalus-valtida-ratase-vigade-kordamist,Raul Ennus: Kallasel on veel võimalus vältida Ratase vigade kordamist,"Kui vaadata tänaseid aktuaalseid probleeme nagu puuduv vaktsineerimisnimekirjade infosüsteem, vaktsiinide logistilised plaanid ja ressursid, kodanike teavitamiseks vajalikud plaanid, kokkulepped, partnerid ja süsteemid, meditsiinitöötajate lisajõud, õpilaste distantsõppeks vajalikud infosüsteemid, arvutid, Interneti-ühendused, siis kõigi nende tegevuste planeerimiseks ja käivitamiseks oli eelmise aasta suvel-sügisel sama palju infot kui praegu.
Juba aasta tagasi oli teada, et ühel hetkel saabuvad vaktsiinid – seega oleks saanud hakata ehitama infosüsteemi, millega saab hallata erinevaid nimekirju, planeerida logistika põhisõlmi jne. Samuti oli selge, et kuidagi on vaja inimesi pidevalt efektiivselt teavitada. Aga alles praegu jõuame selleni, et valitsus on võtmas ühendust erameediaga, et info jõuaks paremini inimesteni.
Kõik need probleemid on erasektori abiga kiiresti lahendatavad, kui valitsus võtaks kätte, defineeriks lähteülesande ja teeks otsuse see teema koheselt käsile võtta.
Mineviku üle kurtmisest on olulisem vaadata tulevikku ja mõelda, mis on praegu need teemad, mis ootavad meid ees järgmised 12-36 kuul ja mille lahendamisega alustamiseks on meil täna piisav info olemas.
Tänase info põhjal on teada, et vaktsineerimine tõenäoliselt jätkub, viiruse tüved muutuvad, vaja on uusi vaktsiine, samuti saab selle aasta lõpuks heal juhul vaktsineeritud vaid pool elanikkonnast. See tähendab, et järgmised paar aastat on vaktsineerimine samamoodi väga kriitiline protsess. See tähendab, et vaktsineerimise broneerimise ja kodanike teavitamise infosüsteemi ning iseteenindust on endiselt vaja. Lisaks oleks koheselt vaja välja töötada turvaline elektrooniline vaktsineerimispass. Kui meil oleks ette näidata töötav turvaline lahendus, oleks praegu palju lihtsam seda pakkuda kas või tasuta teistele riikidele kasutamiseks, mis võiks viia ka süsteemi laiemale levikule globaalselt.
Tõenäoliselt jätkub järgmisel 12 kuul lokaalsete piirangute ja ajutine lokaalne laste distantsõppe vajadus. Selleks tuleks täna samamoodi valmistuda, mõelda läbi toetusmeetmed ja tagada, et kõigil lastel oleks vajalikud arvutid ja piisav Interneti-ühendus ning korralik distantsõppe e-platvorm.
Kriisis on läbi põlenud, stressis või depressioonis juba suur hulk inimesi. Neid terviseprobleeme on meditsiini, eesliini kui ka kõigil teistel inimestel, sh lastel. Tuleks hakata planeerima, kuidas neile inimestele abi pakkuda täna ja järgneva paari aasta jooksul. Need on haigused, mis ei möödu iseenesest nädalaga nagu nohu. Tasub suurendada ka meditsiinipersonali koolitustellimust (õdede puudusest on räägitud aastaid), sest isegi kui selle kriisi kontekstis oleme sellega hiljaks jäänud, siis mõne järgmise kriisi saabumisel, oleks meil lisajõud võtta. Samuti on selge, et osad tänased meditsiinitöötajad ülekoormuse tõttu lähiajal tööle ei naase, nii et võib-olla ei olegi veel hilja ka selle kriisi valguses täiendavat meditsiinipersonali koolitada.
Samuti peab kiiresti hakkama planeerima mastaapseid ümber- ja täiendusõppe meetmeid. Esimesed sammud on juba tehtud, Töötukassa on ettevõtetele täienduskoolituste toetuse nõudeid pehmendanud ja võimalusi laiendanud, aga see on siiski vaid pisku. Vaja on ulatuslikke programme ja laiaulatuslikku kommunikatsiooni, kuidas mitmete kriisi tõttu räsida saanud sektorite töötajaid ümber õpetada tööks teistel erialadel. Üks kogemus selles osas on ka olemas „Vali IT!“ programmi näol, nüüd oleks vaja sarnaseid ja veel mastaapsemaid programme ka teiste valdkondade jaoks. Efektiivne täiendus- ja ümberõpe on temaatika, mis koroonakriisist sõltumata saab vähemalt järgneva 10 aasta jooksul üheks kriitiliseks riikide konkurentsivõime teguriks. Seni pole kahjuks näha, et siin oleks asutud tegema olulisi samme.
Koostöös erasektoriga tuleks koostada plaanid, kuidas kasutada ära Euroopa Liidu abipaketiga seotud rahad. Kindlasti ei tohiks otsuseid teha kinniste uste taga, vaid tihedas dialoogis erasektoriga.
Kokkuvõttes on otsustavalt reageerides täna veel võimalik kõige halvemaid tagajärgi vältida, kui teha järgneva 2-3 aasta perspektiivis vajalikud otsused kiirelt ära ning käivitada tegevused. Peaminister on meil uus, osa valitsuse liikmetest aga endised, näiteks tervise- ja tööminister. Kas uues valitsuses tuleb ka uus hingamine sotsiaalministeeriumisse? Suur osa eelpool nimetatud teemasid on just sotsiaalministeeriumi haldusalaga seotud. Võib-olla tasuks siin anda osa ülesandeid üle mõnele teisele ministrile või ametile, nii nagu riigihalduse minister Jaak Aab võttis kriisi alguses üle kaitsevarustuse projekti?"
"03.02.2021, 06:28",arvamus,https://epl.delfi.ee/artikkel/92449791/toomas-alatalu-absurdne-kohtuistung-ehk-mida-lugeda-valja-navalnoile-maaratud-et-3-5-aasta-asemel-anti-2-aastat-ja-8-kuud-ning-otsust-saab-protestida,"Toomas Alatalu: Absurdne kohtuistung ehk mida lugeda välja Navalnõile määratud, et 3,5 aasta asemel anti 2 aastat ja 8 kuud ning otsust saab protestida?","Peatselt ilmnes, et suur osa neist istusid tunde autokongides enne kui neid üldse üle kuulati. Ehk siis – jõhkra kohtlemise ainumõte oli selles, et kellelgi poleks isu uueks kinnipidamiseks.
Milline tulemus tegelikult saavutati, näitavad nüüd järgnevad pühapäevad. Navalnõi puhul mäletatakse hästi tema kinnitust „Ma ei karda punkris istuvat rotti“ (kokku pandud mehe kahest lausungist), kui ta kodumaale naases. Kahest tema toetusavaldusest osavõtnud näitasid samuti, et ei karda. Lootkem, et see on nii, ent kauaks?
Ei maksa unustada, et tegemist on poliitilise protsessiga, millel on kaks poolt – Navalnõi oma toetajatega ja režiim, kes üritab hoida enda poolel enamust ülejäänud massist ning kes ju samuti midagi üritab. Kasvõi läinud reedel telekanalitesse paisatud filmilõigud Gelendziki palee hetkeseisust, millel oli oma osa selles, et teisel väljaastumisel hõigati-räägiti vähem vargusest-korruptsioonist ja domineeris vabastamise nõue.
Eilse kohtuistungi puhul tuleb toimunu absurdsuse jmt. kõrval märgata sedagi, et 3,5 aasta asemel anti 2 aastat ja 8 kuud ning seda otsust saab protestida. Kui kõik läheb nii, nagu hetkel teada on, siis võib Moskvasse varsti saabuv Euroopa Komisjoni välissuhete juht Josep Borrell saada loa kohtumiseks Navalnõiga vanglas. See tõdetu peaks juba iseenesest lubama, et Navalnõile määratud karistus pole lõplik. Borrelli visiit Moskvasse juhatab sisse USA uue administratsiooni ja sellega käsikäes toimetada tahtva EL tänase ladviku uued suhted Kremliga. Hetkel on need suhted halvad või kohati olematud, ent – kuna huvi on mõlemapoolne-, siis läheb kohe lahti teatud sildade ehitamine. Sellest johtuvalt võib Navalnõi karistus ja selle muutmine olla üks paljudest hea tahte žestidest. On muidugi ahvatlev pakkuda, mis võiks vastutasuks olla, aga jätan selle õhku. Tegu on ikkagi uute suurte esimeste kontaktidega.
Reaalsus seegi, et kohe-kohe algavad ka USAs kohtud isikute üle, kes ründasid 6. jaanuaril Kapitooliumi ja mitmes Euroopa riigiski tuleb tänavatel märatsenuil või viirusega võitlemise reegleid rikkunuil kohtukulli ees vastust anda. Lühidalt öeldes on rahvusvaheline taust säärane, et saab sildade tegemise jutu iga hetk katkestada viitega – aga mis teil endil toimub? Taktika, mida Kremli propaganda praegu päevast päeva teeb.
Navalnõi jääb siiski suureks erandiks, sest teda mürgitati ja ta pole selle riigi teisiti mõtlevatest kodanikest esimene, kellega nii on läinud. Polnud raske märgata, kuidas Moskva kohtunikud ja otsuse edastajad vältisid mürgitamise mainimist. Iga järgmise sammu puhul see aga paratamatult tõusetub. Kremli peamureks on Navalnõi trellide taga hoidmine nii kaua kui võimalik. Täpsemalt öeldes tuleb välistada tema võimalik kaasalöömine septembris toimuvatest Riigiduuma valimistest. Sestap söandan arvata, et hoolimata kohe vallanduvast Lääne poliitikute vahendusmissioonidest ja -juttudest sõltub Navalnõi võimalik vabanemisaeg just sellest rehnutist.
Kuigi Venemaal on tänagi tulipäid, kes väidavad, et kehtivat režiimi saab vaid jõuga kukutada, tasuks siiski igapühapäevaste Navalnõi toetusaktsioonide korraldamise kõrval silmas pidada ka kohe-kohe algavat valimiskampaaniat, millesse saab ju ka osavalt lülituda. Nii nagu seda tehti 2007-2008 Tyva vabariigis. Lühikest aega, ent ikkagi nagu opositsiooni juhtimisel!
Navalnõi on sündinud liider ja mitte esimene rahvalemmik lähiminevikus, kes on Kremlile kinda heitnud ja ainuüksi sellega pannud muu maailma nägema Venemaa puhul teistki arengustsenaariumit. Lootkem, et Navalnõil läheb paremini kui neil teistel, kes üritasid teatud uut pakkuda aastaid varem. Aga neil polnud säärast toetajaskonda taga, mida Navalnõi täna evib. Ja maailm polnud ka Venemaale noortele nii avatud, kui ta on seda praegu."
"20.01.2017, 20:52",kultuur,https://epl.delfi.ee/artikkel/76976106/selgusid-eesti-kultuurkapitali-aastapreemiate-laureaadid,Selgusid Eesti kultuurkapitali aastapreemiate laureaadid,"Eesti Kultuurkapitali valdkondade aastapreemiad on järgmised:
Arhitektuuri valdkonnas – Merja Nieminen, Kari Järvinen, Markku Norsi – Tartu Pauluse Kiriku restaureerimine.
Audiovisuaalse kunsti valdkonnas – Triin Ruumet, Sten-Johan Lill, Matis Rei, Maie Rosmann-Lill – Aasta film 2016 – mängufilm „Päevad, mis ajasid segadusse“.
Helikunsti valdkonnas – Alo Põldmäe – väljapaistev tegevus helilooja ja heliloomingu õpetajana ning hindamatu panus Eesti klaveriehituse ajaloo jäädvustamisse.
Kehakultuuri ja spordi valdkonnas – Muza Lepik – spordimeditsiini kuldvara, kelle professionaalsete soovituste ja nõuannete najal on paremaks saanud ja terveks jäänud sajad tipptegijaid ja noorsportlased, aga ka paljud harrastajad. Entusiastliku, pühendunud ja hooliva oma valdkonna tippspetsialistina on ta suurepärane liikumise propageerija.
Kirjanduse valdkonnas – Jaan Undusk – aastapreemia raamatu „Eesti kirjanike ilmavaatest“ eest, milles kirglikult ja stiilivõimsalt ning avarasse konteksti paigutatuna püütakse tabada Eesti alal tegutsenud tüvikirjanike loomingu ja vaimu ning isiksuse tuuma.
Kujutava ja rakenduskunsti valdkonnas – Tiiu Talvistu – pikaajalise ja kõrgetasemelise töö eest kunstiteadlase ja kuraatorina ning kohalikku kunstiajalugu väärtustava ja tutvustava näituse „Jõgi voolab siit läbi... Peatükke Tartu kunstiloost“ eest.
Näitekunsti valdkonnas – Mart Kangro – kaasaegse etenduskunsti vaba radikaal.
Rahvakultuuri valdkonnas – Eesti Rahva Muuseumi kollektiiv – meie pärandvarale uue hingamise andmise eest.
Audiovisuaalse kunsti sihtkapitali aastapreemiad
Elutööpreemia: Halja Klaar – mitmekülgse ja pikaajalise loomingu eest filmikunstnikuna – rohkem kui 30 anima- ja mängufilmi.
Aasta mängufilm: Vallo Toomla ja Erik Põllumaa – „Teesklejad“.
Aasta dokumentaalfilm: Liivo Niglas ja Kaie-Ene Rääk – „Armastusemaa“.
Aasta animafilm: Mattias Mälk ja Martinus Daane Klemet – „Fatcula“.
Aasta produtsent: Riho Västrik – pühendunud töö dokumentaalfilmidega „Tule tagasi vabana“, „Habras maailm“ ja „Bonus track“.
Eripreemia: Elen Lotman – filmihariduse jõulise ja süsteemse edendamise eest.
Missioonipreemia: Mare Raidma – filmikunsti pärandi säilitamise ja filmikostüümide näituste korraldamise eest.
Missioonipreemia: Marko Raat – Eesti Rahva Muuseumi uute püsinäituste audiovisuaalsete objektide kureerimise ja loomise eest.
Taustajõu preemia: Roland Adamson – Eesti filmioperaatorite kindlakäeline esimene assistent aastast 1991.
Noore filmitegija preemia: Helen Unt – animafilmi „Siseilmadest väljas“ eest. Tigude tegudest, välissilmadest ja sisekõrvadest rääkiv joonisfilm annab lootust, et noort autorit ootavad ees suured teod.
Noore filmitegija preemia: Ants Tammik – lummava kaameratöö eest loodusdokumentaalfilmis „Habras maailm“.
Kehakultuuri ja spordi sihtkapitali aastapreemiad
Elutööpreemia: Iivo Nei – Kerese pärandi edasikandja. Enam kui 60 aastat aktiivselt Eesti maleelus osalenud rahvusvaheline meister, kes on juhendanud treenerina nii maailmameistreid kui ka Tallinna Malekooli pisikesi poisse ja tüdrukuid, ning mälestusväärse telesaate „Malekool“ eestvedaja.
Olümplaste kasvataja: Tõnu Kaukis – aastaid mitmevõistlejaid õpetanud teenekas treener, kelle õpilased Maicel Uibo ja Karl Robert Saluri kasvasid Rio de Janeiro olümpiameesteks.
Traditsioonide kandja: Silvi Kask – legendaarse kergejõustikusarja „TV 10 Olümpiastarti“ alati korrektne ja täpne võistluse korraldaja, kelle mõõtmatu panus iga etapi läbiviimisel on jätnud tulevikutähtedele kustumatu elamuse.
Traditsioonide kandja: Anu Säärits – legendaarse kergejõustikusarja „TV 10 Olümpiastarti“ telesaate juht, kes on panustanud sadu tunde ja tuhandeid häid mõtteid maailmaski unikaalse võistluse populariseerimisse.
Tiitlivõistluse peakorraldaja: Timmo Tammemäe – veteranide orienteerumise MM-i raames ligi 5000 osalejat kaheks nädalaks Tallinna toonud suurvõistluse peakorraldaja.
Mitmekülgne meister: Ott Kiivikas – maailma tippu kuuluv kulturist, kes tegutseb aktiivselt ka treeneri, koolitaja ja spordijuhina. Isikliku eeskujuga on ta olnud pikki aastaid üks Eesti silmapaistvam liikumisharrastuse ja tervislike eluviiside eestkõneleja.
Vehklemiskantsi arendaja: Tarmo Tuisk – Haapsalu spordirajatiste arendaja, kelle juhtimisel on viimastel aastakümnetel valminud mitmeid spordikomplekse. Tänavu avas uksed Eesti ühe edukaima ala, vehklemise, uhiuus taimelava.
Spordiajakirjanduse lipulaev: Gunnar Press – Eesti suurematele sporditoimetustele juhid kasvatanud ajakirjanik, kelle praegune igapäevatöö on kirjutada vabariigi loetumaid spordiraamatuid.
Kujutava ja rakenduskunsti sihtkapitali aastapreemiad
Elutööpreemia: Jaak Kangilaski – mitmete põlvkondade Eesti inimeste kunstiajaloolise ja -teoreetilise harimise ning rea kunstiajaloo õpikute ja ülevaateteoste kirjutamise ja toimetamise eest, samuti aastakümneid kestnud töö eest Eesti Kunstiakadeemia ja Tartu Ülikooli õppejõuna.
Paul Kuimet – läbitöötatud esteetilise, ent sisutiheda loomingu ja lennuka aasta eest näitustega Espace Photographique Contretype'is Brüsselis, Tallinna Linnagaleriis, festivalil Kilomeeter Skulptuuri Rakveres ning suurejoonelise ruumiinstallatsiooni eest Eesti Kaasaegse Kunsti Muuseumis.
Tamara Luuk – mängulise ja kunstnikku keskmesse seadva kuraatori- ja toimetajatöö eest näitusel „Tiit Pääsuke ja Kris Lemsalu. Kaunitar ja koletis“ ning raamatus „Kadri Mälk. Testament“.
Mare Mikof – skulptuuri ja monumentaalkunsti žanrite järjekindla ümbermõtestamise ning traditsiooni ja uuenduse vahelise terase dialoogi eest Tartmusis toimunud ülevaatenäitusel „Mikoff. Skulptuurid“.
Jaanus Samma – ühiskondlikult tundlikku ja olulist teemat nagu seksuaalvähemusi, eriti aga geimeeste kirjutamata ajalugu käsitleva sisuka näituseprojekti „NSFW. Esimehe lugu“ eest.
Anu Vahtra – veenvate ruumitransformatsioonide eest Draakoni ja Hobusepea galerii näitusel „Fakt ruumis. Näituste järel“ ning kohaspetsiifika mõiste avardamise eest EKKMi väljapanekus Art Brussels'i kunstimessil.
Rahvakultuuri sihtkapitali aastapreemiad
Elutööpreemia: Ants Üleoja – Eesti koorimuusika vanameister, pikaajaline õppejõud ja laulupidude üldjuht.
Rahvakultuuri aastapreemia: Anne Maasik – Eesti folgi emaks kutsutud lauljale ja laululoojale aastakümneid kestnud jätkuva laululoome ning heliplaadi „Valguse varjus“ üllitamise eest.
Rahvakultuuri aastapreemia: Lili Välimäe – rahvakultuuri valdkonna loova arendamise eest Kesk- Eestis.
Pärimuskultuuri aastapreemia: Maarja Nuut – pärimusmuusika loova käsitlemise eest.
Käsitöö aastapreemia: Sandra Urvak – käsitöö valdkonna jäädvustamise eest.
Rahvatantsu aastapreemia: Folklooriselts Jõgevahe Pere – II Eesti Naiste Tantsupeo korraldamise eest.
Harrastusteatri aastapreemia: Vilde teater – loominguliste otsingute, harrastusteatrite valdkonna elavdamise ja teatrikunsti tulemuslikkuse eest aastal 2016.
Koorimuusika aastapreemia: Toomas Voll – Eesti koorimuusika silmapaistva edendamise eest.
Rahvapärandi aastapreemia: Piret Päär – jutupärandi elava kandmise eest.
Folkloori aastapreemia: Eesti Folkloorinõukogu – rahvusvahelise folkloorifestivali BALTICA korraldamisele loova lähenemise eest.
Helikunsti sihtkapital
Elutööpreemia: Alo Ritsing – koorimuusika loojale ja eestkõnelejale traditsioonide edasikandmise ja -andmise eest.
Näitekunsti sihtkapital
Elutööpreemia: Aime Unt – tundlik-täpsete aeg-ruumide ja lavastuskunstnike koolkonna loomise eest.
Arhitektuuri sihtkapital
Elutööpreemia: Helle ja Taevo Gans – Eesti sisearhitektide peres legendaarne tandem, alates 1960-ndate teisest poolest on nende looming mõjutanud Eesti tootedisaini, näitusekujunduse ja sisearhitektuuri arengut (Viru hotelli restorani ja banketisaal (1970), Ranna sovhoosi puhkehoone (1976), Eesti NSV Ministrite Nõukogu Valgeranna puhkehoone (1980), Narva-Jõesuu puhkehoone (1981) ja Eesti Panga vahehoone (Estonia puiestee 11) (1998) sisekujundused). Taevo Gans on 1990. a ellu kutsutud Eesti Sisearhitektide Liidu asutava kogu liige. Panustanud oma aega ja mõtteid nii juhatuse kui ka nõukoja tegevusse.
Kirjanduse sihtkapital
Elutööpreemia: Heljo Mänd – lastekirjanduse klassik, kes on meie kirjandusmaastikul tegutsenud pea kuuskümmend aastat ning rikastanud seda rohke lugemisvaraga nii väikestele kui suurtele.
Ta on avaldanud üle 100 värsi-, proosa- ja näidendiraamatu lastele ning üle 30 raamatu täiskasvanutele, loonud kuuldemänge, lastenäidendeid ja telelavastusi („Mõmmi ja aabits“, „Nõiakivi“) ning tõlkinud lasteluulet ja -proosat inglise, saksa ja vene keelest. Tema enda teoseid on tõlgitud enam kui 20 keelde.
Sihtkapitalide preemiad alles tulemas või juba jagatud
Kirjanduse sihtkapitali aastapreemiad antakse välja emakeelepäeval, 14. märtsil, ja näitekunsti sihtkapitali aastapreemiad rahvusvahelisel teatripäeval, 27. märtsil.
Helikunsti sihtkapitali aastapreemiad anti välja 1. oktoobril 2016, rahvusvahelisel muusikapäeval ja arhitektuuri sihtkapitali aastapreemiad 9. detsembril koos Eesti Sisearhitektide Liidu, Eesti Maastikuarhitektide Liidu ja Eesti Arhitektide Liidu preemiatega.
Eesti Kultuurkapitali aastapreemia suurus on 7000 eurot ning sihtkapitalide aastapreemiate suurus vahemikus 1000–3500 eurot. Elutööpreemia suurus on 10 000 eurot.
Eesti Kultuurkapitali aastapreemiate pidulik üleandmine toimub 20. jaanuaril 2017 Kohtla-Järve Kultuurikeskuses. Gala korraldasid Kanuti Gildi Saali meeskond, lavastaja Arolin Raudva, dramaturg Laur Kaunissaare ja kunstnik Kairi Mändla. Õhtu muusikalise poole eest hoolitsevad Hendrik Kaljujärv, Karl Saks ja Kalle Kindel ning performance'i tegi Henri Hütt. Õhtujuhtideks on Maike Lond-Malmborg ja Iggy Lond-Malmborg.
Eesti Televisioon näitab sündmusest salvestust 22. jaanuaril kell 13.55."
"21.12.2015, 13:53",arileht,https://epl.delfi.ee/artikkel/73253781/nafta-hind-kukkus-enam-kui-11-aasta-madalaimale-tasemele,Nafta hind kukkus enam kui 11 aasta madalaimale tasemele,"Hinnalanguse põhjusena toovad analüütikud välja kõrge tootmise taseme nii Lähis-Idas kui USAs, sest kõik võitlevad oma turuosa eest.
Nafta hind on langenud allapoole 2008. aasta finantskriisi aega andes tunnistust üha kasvavast ülepakkumisest.
„Turul ei ole mingeid märke nõudluse suurenemisest ega ka tootmise kärpimisest,“ tõdes CMC Marketsi peaanalüütik Ric Spooner Bloombergile. „Naftaturul ei ole viimase paari kuu jooksul mitte midagi muutunud, peale hinna,“ lisas ta.
Brenti veebruarilepingute hind langes täna Londonis 82 senti 36,06 dollarini barreli eest.Brenti hind on selle aastaga langenud 37%."
"20.05.2017, 00:05",lp,https://epl.delfi.ee/artikkel/78273864/kevadekuulutaja,Kevadekuulutaja,"Pesapunumise aeg on läbi ja lindudel juba munad pesas. Linnu kodu pole aga alati puu otsas, näiteks heletilder haub oma pojad välja maapinnale rajatud kodukeses. Pildi saatis lugeja Eliisa P. Tartumaalt."
"08.03.2018, 00:05",uudised,https://epl.delfi.ee/artikkel/81368059/tartu-volikogu-aplodeeris-igale-puidutehast-naeruvaaristanud-lausele,Tartu volikogu aplodeeris igale puidutehast naeruvääristanud lausele,"Istung Emajõe tervise ja Tartu tuleviku üle toimub tavapärase tordikarva raekoja asemel linna klaasist südames Tasku keskuse konverentsiruumis. „Oleme hommikust saadik itti saanud,” kostab garderoobihoidja. Linnarahvast on palju kohal, saal on pungil rahvast täis.
Puitpaneelidega kaunistatud istungisaalist väljaspool ütleb üks Est-Fori eestvedajaid Aadu Polli kergelt ärritunud häälega: „Kõik ei ole nii mustvalge, nagu näidatakse.” Järgmise tunni veedab ta pingelise ristküsitluse keskel.
Sotsiaaldemokraadist volikogu liige Helju Pikhof on kindel, et otsus on juba tehtud. Tema on tehase vastu ja teab öelda, et valitsuskoalitsioonis ja erakondades valitseb samasugune meelsus. „Oleme poliitiliste jõududega kokku leppinud, et seisame vabriku vastu.” Sama kinnitab erakonnakaaslane volinik Ott Maidre, kes naerab, et eks see kokkutulemine on paras farss ja meelsus on teada.
Sumin saalis vaibub, aga ärevus säilib. Aadu Musta prillid käivad kord ninale, kord lauale, ta naeratab, vaatab saalis ringi ja alustab istungit. Ta loeb istungi korda, formaalset rituaali, mille saatel käivad veel viimased õlalepatsutused ja sõprade-tuttavate vestlused. Linnapea Urmas Klaas tõuseb kahe kiilaka ja ähvardava välimusega mehe vahelt (üks neist palub hiljem ähvardavalt ühel naisel tasa olla) ning läheb saali saabunud keskkonnaministrit Siim Kiislerit ja riigihalduse ministrit Jaak Aabi kätlema.
Istungi avab Tiia Kõnnussaar, kes annab üle tartlaste ja Tartu-meelsete 8000 allkirja rajatava tehase vastu. Ta palub, et inimesi ei mõistetaks vääriti ega sildistataks puukallistajateks. Samal lainel, ehkki rinde teisel pool, jätkab järgmise kõnelejana Aadu Polli, soovides pooltõdesid ja silte hajutada. Natuke läbi nina, aga jõuliselt kinnitab ta, et tehase eesmärk ongi Eesti keskkonnasäästlikumaks teha. Publik naerab. „Kas teadsite, et Eesti on Euroopa Liidu suurim kasvuhoonegaaside tekitaja?” küsib ta publikult retooriliselt. Vastu kostab: „Vale, vale.”
Pisut sõbralikuma, ent siiski kipras kulmudega vastuvõtu saab majandusteadlane Urmas Varblane. „Tartlasena ma ei tahaks seda tehast, majandusteadlasena ootan, et tulevad tehase asukohta puudutavad arutelud.” Ta seisukoht tuleb läbi majandusliku prisma, ta ei soovi hinnata keskkonnamõjusid ega tehnoloogiat. „Ma ei ole selles asjatundja,” tunnistab ta.
Esinemise ajal sammub üks pahane naine uksest välja ja toriseb, miks inimestelt midagi ei küsita. „Kui see tehas siia tuleb, siis müün kogu oma vara maha ja kolin Kanaaridele.” Seejärel algab vaheaeg, pärast mida on esinema kutsutud riigihalduse minister Aab. „Kui Tartu linnavolikogu otsustab, et vabrikut ei soovi, siis valitsus otsustab selle põhjal, mida teha.” Ent ta ei lükka seetõttu tehaseideed kalevi alla.
Valitsuse piksevardana saab ta esimese suurema säraka linnapealt. Sõnasõda Urmas Klaasiga käib tehasele eraldatud maa üle: „Paistab, et riik on ette andnud lubaduse võõrandada sada hektarit vaba maad. Kuidas see neile antakse?” Ja selget vastust ei tulegi. Marju Lauristin küsib: „Kus on garantii, et kui investor maksab uuringu, saavad need adekvaatselt uuritud?” Küsijaid saadab aplaus. Aab vastab, et on nimekiri spetsialistidest, kes annavad oma hinnangu.
Kiisler on bravuuri ja trotsi täis ning soovitab Tartul endal uuringuid teha, kui tehase omad ei sobi. Linnavolikogu liige reformierakondlane Andrus Punt uurib, miks keskkonnaministeerium pole tehase planeerimise lõpetamist nõudnud. Kiisler vastab endast kolm korda nooremale volinikule patroniseerivalt: „No, emotsionaalselt öeldes võiks ju keskkonnaminister kõik ära keelata.”
Viimase naela lööb tselluloositehase kirstu linnapea Urmas Klaas: „Kui tehas ka ei paikneks linna sees, paikneb see nii lähedal, et Tartu linn, Tartu rahvas saaks tundma tehase keskkonnamõju.” Ta kritiseerib, et senine protsess pole olnud läbipaistev ega aus. „Pole selge, milline on riigi huvi rafineerimistehase rajamisel ja kuidas eristub see arendaja huvist.”
Urmas Klaas teeb volikogule ettepaneku nõuda vabariigi valitsuselt rafineerimistehase planeerimise lõpetamist.
Avalduse poolt hääletas 33 volikogu liiget, vastuhääli ei olnud.
Tartu linnavolikogu lõi kavandatava tselluloositehase tuleviku lukku.
Tartu tahab vastuseid
Tartu linnale tähtsat küsimust – puidurafineerimistehase rajamist – arutasid eile linnavolikogu liikmed avalikul istungil. Esinesid Est-For Invest OÜ juhatuse liige Aadu Polli, majandusteadlane Urmas Varblane, riigihalduse minister Jaak Aab, keskkonnaminister Siim Kiisler, teaduste akadeemia president Tarmo Soomere ning Tartu ülikooli teadlased Ülo Mander ja Erik Puura."
"15.04.2016, 15:06",arileht,https://epl.delfi.ee/artikkel/74250649/eesti-gaasi-noukogu-hakkab-juhtima-ain-hanschmidt,Eesti Gaasi nõukogu hakkab juhtima Ain Hanschmidt,"“Eesti Gaasi endise omaniku Fortumi esindajate asemele valis üldkoosolek täna uue suuromaniku esindajad, mis annab meile võimaluse ettevõtte juhtimiseks ja laienemisplaanide teostamiseks,” märkis investeerimisettevõtte AS Infortar juhatuse ja ASi Eesti Gaas nõukogu esimees Ain Hanschmidt.
“Juunis toimuval korralisel üldkoosolekul plaanime kinnitada ettevõtte majandusaasta aruande ning usutavasti muudame ka põhikirja ja vähendame täna 11 liikmest koosnevat nõukogu,” sõnas Hanschmidt.
Eesti Gaas nõukogu uus esimees Ain Hanschmidt on sündinud 1961. aastal ning lõpetanud tööstuse planeerimise eriala Tallinna Polütehnilises Instituudis. Hanschmidt on töötanud Haapsalu abimaavanemana, juhtinud SEB Eesti Ühispanka ning on investeerimisettevõtte Infortar juhatuse esimees ja suuromanik.
Lisaks uutele liikmetele kuuluvad Eesti Gaasi nõukokku Aarne Saar ja Juris Savickis ning Gazpromi esindajad Jury Bezzubov, Georgy Fokin, Aleksander Mikheev ja Boris Posyagin.
Valdusettevõte Infortar AS omab Eesti Gaasi omandamiseks loodud Trilini Energy OÜ-s 57% osalust. Lisaks Infortarile kuuluvad ettevõtte omanikeringi ASi Eesti Gaas pikaajaline juhatuse ja nõukogu liige Aarne Saar, Latvijas Gaze nõukogu aseesimees Juris Savickis ning transiidiettevõtja Viktor Golinski.
AS Infortar on 404 miljoni euro suuruse omakapitaliga investeerimisettevõte, mille tegevusvaldkonnad on laevandus, kinnisvara, hotellindus ja trükitööstus.
Lisaks 38% osalusele Tallink Grupp kuulub Infortar investeeringute portfelli ka ligikaudu 90 000 m² erinevaid hotelli- ja SPA kinnistuid Tallinnas ning üle 350 000 m² maad Tallinnas ja selle ümbruses. Infortar on trükikoja AS Vaba Maa omanik ning tulevase multifunktsionaalse ostu- ja meelelahutuskeskuse Tallink City arendaja.
Eesti Gaas tegeleb maagaasi ja elektri müügiga. Kontserni kuuluvad gaasitorustike ja rajatiste projekteerimisele ja ehitamisele spetsialiseerunud EG Ehitus ning jaotusteenust osutav Gaasivõrgud. Ettevõttele kuulub üle Eesti viis gaasitanklat.
Eesti Gaas annab tööd 205 inimesele, kontserni käive ulatus möödunud aastal auditeerimata andmetel 130 miljoni euroni. Eesti Gaas müüs maagaasi 2015. aastal 386 miljonit m³, ettevõttel on 1570 äriklienti ja 41 160 koduklienti. Eesti Gaas müüb ka kodu- ja äriklientidele elektrit, eelmisel aastal kokku 9,7 GWh elektrit."
"16.04.2020, 00:05",uudised,https://epl.delfi.ee/artikkel/89570257/tagatoa-digilemma-kumb-jaab-peale-kas-ekre-voi-bolt,"TAGATOA DIGILEMMA | Kumb jääb peale, kas EKRE või Bolt?","Kõik algas sellest, et EKRE IT-ministri toolil istuv Kaimar Karu väljendas möödunud neljapäeval õrnalt toetust rahvusvahelise takso-, toidu- ja tõuksiäpi firma Bolt palvele, et valitsus võiks neid kriisis toetada kuni 50 miljoni euroga. Kas riik ei võiks hakata lausa omanikuks, küsis Karu valitsuse pressikonverentsil ääri-veeri.
Kohe samal õhtul sai ta selle eest EKRE mõjukalt riigikogu funktsionäärilt Moonika Helmelt vastu näppe. „Ei võiks, EKRE seda ei toeta. Meie eesmärk on elus hoida rahvuslikku majandust, aga Bolt sinna hulka ei kuulu. Seda teemat pole arutatud ka valitsuses,” torises Helme ühismeedias.
Kuna asja vaeti avalikkuses edasi, võttis esmaspäeval karmilt sõna rahandusminister Martin Helme, kes andis Bolti küsimusele resoluutselt eitava vastuse. „Ilma põhivarata Lätisse registreeritud ja makse vähe maksev suure võlakoormaga jagamismajanduse äpp ei vasta kummalegi kriteeriumile. Mu meelest teema lõpetatud,” kirjutas Martin Helme.
Seejärel selgus, et Bolt on Helme alluvuses tegutseva riigikassa üks suuremaid tööjõumaksude maksjaid.
Selgus, et Bolt on Helme alluvuses tegutseva riigikassa üks suuremaid tööjõumaksude maksjaid.
See fakt ei rahuldanud Kaimar Karu eelkäijat ministriametis Kert Kingot, kes käis oma Facebooki lehel välja lausa võimaluse, et Bolti polegi olemas. „Kui Bolt on väidetavalt üks suuremaid maksude maksjaid Eestis, siis miks määratleb ta end idufirmana ja pole registreeritud tavalise ettevõtjana äriregistris?” uuris Kingo suure punase küsimärgiga varustatud postituses.
Ent äriregistrist selgub, et Bolt on seal täiesti tavalise ettevõttena aastaid registreeritud.
Mis siis eestlaste loodud rahvusvahelise haardega ärist saab? Kuuldavasti mõeldakse heldelt jagatud kriitikast hoolimata majandusministeeriumis iduettevõtetele sobivale toetusskeemile. Ka Bolt pole päevakorrast maas. Näiteks kui Bolti omanikud on valmis kriisi ületamiseks firmasse ka oma vahendeid panema, poleks riigi abi mingil kujul välistatud."
"31.05.2016, 17:30",arileht,https://epl.delfi.ee/artikkel/74690837/pettused-viisid-eli-eelarvest-ligi-miljardi,Pettused viisid ELi eelarvest ligi miljardi,"Mullu viisid pettused Euroopa Liidu eelarvest 901 miljonit, seega on pettuste rahastamine pisut vähenenud.
Täna OLAFi mulluseid tulemusi tutvustanud agentuuri juht Giovanni Kessler ütles ajakirjanikele, et tema arvates pole korruptsioon kasvanud, ehkki 2013 aastast on pettuste tuvastamine sagenenud. Kessleri sõnul on inimesed hakanud üha rohkem OLAFit pettustest teavitama.
Samas on aastaga ligi kümme protsenti vähenenud rahasumma, mis ELil on õnnestunud petturitelt tagasi saada. Mullu õnnestus OLAFil ja liikmesriikidel tagasi saada 187 miljonit eurot, mis oli ELi eelarvest pettusega kätte saadud.
ELi eelarvest läheb petturite tasku 0,6 protsenti, mis on tegelikult üsna mõõdukas näitaja, arvestades, ükski suuremahuline avalik rahakulutusprogramm pole petuüritustest vaba ning mahult poole suuremast Suurbritannia sotsiaalsüsteemi eelarvest läheb igal aastal ""vasakule"" 0,7 protsenti, märkis Reuters.
1400 mullu tuvastatud petuskeemi seast tõi OLAF näite ettevõtjast, kes taotles Bulgaarias köögiviljade külmutamise tehase seadmetega sisustamiseks 1,3 miljonit eurot. Asja uurides selgus, et seadmete tarnija oli ühtlasi ka tehase omanik ning dokumentides oli seadmete hind kunstlikult suureks paisutatud.
Teises petuskeemis võltsis Hiinast päikesepatareisid Euroopa Liitu importinud ettevõtja kauba saatedokumente, et vältida tollimaksu.
Siiski vaid pool OLAFi tuvastatud petuskeemidest on läinud riikide prokuratuurides edasi uurimisele, kirjutas Reuters. Kessleri sõnul võiks föderaalse prokuratuuri uurimine anda paremaid tulemusi; selle ideega aga pole liikmesriigid seni kaasa tulnud."
"18.12.2015, 08:14",valismaa,https://epl.delfi.ee/artikkel/73240325/ukraina-siseminister-avakov-kaebas-saakasvili-kohtusse,Ukraina siseminister Avakov kaebas Saakašvili kohtusse,"„Ma andsin Saakašvili kohtusse. Sest kui sa räägid, et inimene on varas, anna vastust,“ ütles Avakov telekanali 1+1 eetris, vahendab UNIAN.
Avakovi sõnul valmistab Saakašvili kohtusse kaebamist ette ka Ukraina peaminister Arseni Jatsenjuk.
Ukraina rahvusliku reforminõukogu istungil tekkis hiljuti Avakovi ja Saakašvili vahel tüli.
Avakov kirjutas Facebookis: „Äsja toimunud reforminõukogu istungil härra Saakašvili vastuseks minu küsimusele talle, miks suhtles ta OPZ (Odessa sadamatehas – toim.) asjus Vene oligarhiga Uralhimist… ja kuidas on see seotud OPZ erastamisprotsessiga?... kaotas enese üle kontrolli. Odessa kuberner sattus hüsteerikasse ja hakkas minu peale karjuma: „Kellelgi ei ole õigust rääkida nii Mihheil Saakašviliga… sa oled korrumpeerunud minister…, aga mina olen aus inimene…“ läks otsestele solvangutele. Ma hoidsin end tagasi, et teda mitte lüüa, viskasin talle vett näkku.“
Saakašvili kirjutas aga Facebookis, et nõuab presidendi administratsiooni pressiteenistuselt kogu salvestuse avaldamist selle intsidendi kohta.
„Videosalvestust tehti kolme kaamera abil ja Ukraina rahval on täielik õigus näha ja teada, kes teda juhivad. Ma vastutan iga enda seal öeldud sõna eest. On saabunud aeg, et subjektid, kes on tõuganud riigi käpuli, vastutaksid oma sõnade ja tegude eest,“ kirjutas Saakašvili."
"29.11.2020, 08:01",lp,https://epl.delfi.ee/artikkel/91751913/mojukad-teateid-armurindelt-uhketest-pulmapidudest-lorris-suheteni,MÕJUKAD | Teateid armurindelt: uhketest pulmapidudest lörris suheteni,"Teletandem Kristjan Jõekalda ja Teet Margna lendasid novembri alguses Aafrikasse, et salvestada reisisaate „Kaks kanget” järjekordne hooaeg. Samal ajal ületas uudisekünnise ka teade, et Teet lahutab oma abielu.
Tihtilugu räägitakse „heade sõpradena jätkamisest” rohkem avaliku kuvandi tarbeks, ent paistab, et Teet ja Kristi saavadki ikka hästi läbi. Näiteks võis septembri hakul näha neid koos Eesti filmi- ja teleauhindade galal. Kristi ja Teet on aastaid televisioonis koos töötanud.
Aasta jooksul on kõmuajakirjanduses olnud mitu korda juttu murepilvedest poliitik Kadri Simsoni ja ettevõtja Teet Soormi suhte kohal. Ametlikult pole kumbki lahkuminekut kinnitanud, ent signaale sellest on.
Aprillis sõnas Kadri, et tema eraelus on kõik samamoodi nagu varem, eesti rahvale tal uudiseid pole. Samal ajal ei käinud paar enam koos avalikel üritustel. Näiteks augustikuus ilmus Kadri presidendi roosiaia vastuvõtule eksabikaasa Priit Simsoni näitlejannast õe Piret Simsoniga. Ta põhjendas, et neid ühendab perekonnanimi ja tegelikult olla Piretil üritusel isegi rohkem tuttavaid kui temal. Toona tõstatas Kroonika küsimuse, kas juhtum boolinguklubis ja neli kuud mitte kohtumist said Kadri ja Teedu suhtele saatuslikuks, ent kumbki osaline seda ei kommenteeri.
Kui vaadata Kadri Instagrami, postitas ta viimati pildi koos Teeduga 24. veebruari presidendi vastuvõtust. Küll aga on Kadri aktiivne oma muid tegemisi näitama. Viimasel ajal on ta jaganud pilte näiteks oma seenelkäikust ja sellest, kuidas lasi ennast gripi vastu vaktsineerida.
Jaak meenutas Kroonikas, kuidas nad said Marianiga varakult aru, et nad on hingesugulased. „Mõistsime, et oleme sarnased. Viskame siin ikka nalja, et oleme sarnased nagu käod. Nagu kägu ja kägu.”
Saatus viis neid kokku ajal, kui Jaak isegi enam ei uskunud, et tema ellu võiks tulla uus armastus.
Positiivsed sündmused on ka Ergo Kullaga koos sarju ja filme tootva stsenaristi Martin Alguse eraelus. Õhtuleht paljastas äsja, et tema südame on võitnud näitlejatar Mirtel Pohla. Viimane mängib peaosa Martini kirjutatud suhtedraamas ""Valguses ja varjus"". Kummalisel kombel mängib Mirtel sarjas Martini kehastatud tegelaskuju rahulolematut naist, kellele mees petmisega haledalt vahele jääb. Eelmisest kauaaegsest suhtest, mis purunes mullu, on Martinil teismeline tütar.
Anett ega Reket pole suhet ise kommenteerinud. LP andmetel ei ole nad praegu enam koos, ent hoiavad eraelu kohta tagasihoidlikku joont ega tahagi möödunut lahata."
"21.01.2015, 06:35",arileht,https://epl.delfi.ee/artikkel/70607503/hiina-majanduse-senine-peadpooritav-kasv-on-labi,Hiina majanduse senine peadpööritav kasv on läbi,"
Maailma suuruselt teise majanduse sisemajanduse kogutoodangu kasv aeglustus eelmise aasta kokkuvõttes 7,4%-ni. Nii kehva tulemust ei ole Hiinas viimase veerandsaja aasta jooksul nähtud. Isegi Hiina riiklik uudistekanal Xinhua tunnistas, et „peadpööritava kasvu aeg on riigi jaoks läbi, aga sellega peaks leppima”, viidates viimaste aastakümnete kahekohalistele kasvu tähistavatele arvudele. Tulemus jäi veidi alla Hiina ametlikule prognoosile, mis oli 7,5%. Aasta tagasi oli kasv 7,7%.

7% kasv teeb enamiku maailma majandusi kadedaks, kuid Peking kinnitas, et see on kõige madalam tase, mis suudab Hiina rahvaarvule vajalikul hulgal töökohti luua. Majandusleht Wall Street Journal märkis, et sotsiaalne stabiilsus on Hiina valitsusele võimu säilitamiseks võtmetähtsusega.

Kasvu pärssisid kinnisvaraturu probleemid, ettevõtete ja kohalike omavalitsuste suur võlakoorem ning paljude valdkondade ületootmine. Analüütikute sõnutsi pidurdavad samad põhjused kasvu ka sel aastal ja mullune tulemus on alles kasvu tõelise vähenemise eelmäng. Rahvusvahelise Valuutafondi (IMF) värskes raportis ennustatakse Hiina selle aasta kasvuks 6,8%.
Investoritel on nüüd kaks küsimust. Kas kehvad näitajad ja nõrgad tulevikuväljavaated sunnivad riigi keskpanka kasvu turgutamiseks pankadesse sadu miljardeid dollareid pumpama? Ja kui esimese küsimuse vastus on jaatav, siis mida see tähendab Pekingi senistele püüdlustele riigi majandust reformida?

Hiina majanduses toimuval on globaalne tähtsus. Sealse kasvu pidurdumine pitsitab Austraalia eelarvet ja Tšiili vasekaevandusi, mis sõltuvad üha rohkem Hiina nõudlusest. Aeglustumine tuleb maailmamajanduse jaoks väga ebasobival ajal, sest euroala majandus on väga keerulises seisus ja ka Jaapan ei ole suutnud stagnatsioonist väljuda."
"01.04.2017, 00:05",valismaa,https://epl.delfi.ee/artikkel/77743526/nadia-savtsenko-ma-ei-andesta-kremlile-iialgi-aga-mu-kattemaksu-piir-on-inimsus,Nadia Savtšenko: ma ei andesta Kremlile iialgi. Aga mu kättemaksu piir on inimsus,"Tuleb eristada erinevaid asju: poliitikat, sõda ja kultuuri. Kui käib sõda, muutuvad nad kõik kahjuks omavahel seotuks. Sõda on räpane ja poliitika kahjuks veelgi räpasem, aga kultuur on jällegi puhas.
Kahjuks ei tugine Eurovision enam ammu kultuurile. See on platsdarm poliitika jaoks, mida praegu mõjutab sõda. Eks laulda võib ka sõja ajal, aga lauluga kuuli ega mürsukildu ei võida. Seepärast tuleb kõigepealt võita sõjas, siis poliitikas ja alles siis kultuuris. Nii et Ukrainal polnud kõnealusel juhul võimalik teistsugust otsust teha."
"29.08.2020, 09:07",kultuur,https://epl.delfi.ee/artikkel/90880799/video-vaata-videotuuri-patarei-vangla-naitusealal-kommunism-on-vangla,"VIDEO | Vaata videotuuri Patarei vangla näitusealal ""Kommunism on vangla""","Näituseala tutvustab ehtsas vanglamiljöös Patarei sündmusterohket 200-aastast ajalugu, kommunistliku ja natsionaalsotsialistliku okupatsioonirežiimi ohvrite lugusid 20. sajandi suursündmuste taustal, samuti kommunistliku ideoloogia ning selle alusel loodud erinevate režiimide vägivaldset olemust. Pärast Patarei renoveerimist avab hoone idatiivas uksed Rahvusvaheline Kommunismiohvrite Mälestusmuuseum (eeldatavasti 2026), mis keskendub samadele teemadele, kuid laiahaardelisemalt, põhjalikumalt ja uuenduslikumalt.
Loe lähemalt näituse kohta siit."
"11.04.2018, 20:41",valismaa,https://epl.delfi.ee/artikkel/81735205/ida-ukraina-soja-havitustoo-varjatud-kulg-haiglate-puuduse-tottu-voib-tavalisemgi-haigus-tappa,Ida-Ukraina sõja hävitustöö varjatud külg: haiglate puuduse tõttu võib tavalisemgi haigus tappa,"Mitmest Minski leppest hoolimata ei ole Ukraina idaossa õiget vaherahu saabunud ja sõda käib juba viiendat aastat. Rohkem kui 10 000 hukkunust on üle veerandi olnud tsiviilisikud.
Nelja USA ülikooli eksperdid väitsid sel nädalal Washington Postis avaldatud ühisartiklis, et Donbassi olukorrast on nüüdseks kujunenud üks maailma hullemaid humanitaarkriise, kus vaenupooled korraldavad korrapäraselt teineteise pihta rünnakuid.
Enne 2014. aastal sõja puhkemist olid Donetsk ja Lugansk tiheda asustusega industrialiseeritud piirkonnad, mis tootsid 16% riigi SKT-st ja kus elas 15% elanikkonnast. Nüüd on tegu sõjatsooniga. Washington Postis avaldatud analüüsi järgi on kahjustada saanud nii palju haiglaid ja meditsiiniasutusi, et inimestel pole enam juurdepääsu põhilistele tervishoiuteenustele.
Rahvusvaheline Punase Risti komitee (ICRC) teatas kahe nädala eest, et Ida-Ukraina haiglad on konflikti tõttu tõsistes raskustes, sest arstid peavad peale lahinguvigastuste tegelema endiselt ka krooniliste haigete ja igapäevatõbedega.
„Diabeedi, astma, puude või isegi tavalise gripiga toimetulek võib osutuda tõeliselt keeruliseks, isegi elu ja surma küsimuseks,” märkis avalduses ICRC Ukraina delegatsiooni tervishoiukoordinaator Archak Davidian.
ICRC on üks väheseid rahvusvahelisi organisatsioone, millel venemeelsed lubavad Donbassis tegutseda. Ent Kiievi vägede tagasivallutatud aladel jäävad inimesed tihti ellu eelkõige tänu humanitaar- ja vabatahtlike ühendustele ning kirikute abile. Abiühendused on püstitanud mõlemale poole kontaktjoont ajutised kliinikud, kust inimesed abi saavad.
„Võitlus käib iga päev. Kuna kontaktliin jookseb küladest läbi, kannatavad ka elanikud palju,” ütles mõttekoja Carnegie Europe poliitikaanalüütik Natalia Shapovalova hiljuti Euronewsile. Ta rõhutas, et piirkonna asukad on nüüdseks juba neli aastat elanud püsivas kriisiolukorras. „Nad on pideva surve all, sest kuulevad plahvatusi isegi neil päevil, kui nende külad pihta ei saa,” selgitas ekspert.
Osal idaukrainlastel ei ole enam elektrit, sest neil pole kivisöe ostmiseks piisavalt raha. Konflikt pole puutumata jätnud ka piirkonna kunagist jõukusallikat kaevandusi, mis on langenud kõdusse ja mürgitavad nüüd joogivett. Perekonnad on üksteisest kaugele paisatud ja tihtilugu jäänud võimaluseta telefoni kasutada. Euronewsi teatel ei saanud hiljuti Donbassist okupeerimata ossa helistada.
Washington Posti artikkel on osa laiemast uurimistööst, milles teadlased analüüsivad Donbassis registreeritud 247 haigla ja kliiniku seisukorda. Selgub, et sõja-aastate jooksul on pihta saanud umbes kolmandik kohalikke tervishoiuasutusi ehk vähemalt 82. Varasemate hinnangute järgi on see arv olnud märksa väiksem.
Ent uuringu autorid rõhutavad, et erinevalt Süüriast ei paista tervishoiuasutused olevat sihilikult sihtmärgiks võetud, vaid on lihtsalt sõjale jalgu jäänud. Süüst pole puhas kumbki pool, sest rakette ja mürske on lennutatud venemeelsete aladelt valitsusvägede pihta ja vastupidi. Samuti on mõlemad konflikti osalised haiglatest rünnakuid korraldanud ja seal oma vägesid majutanud.
Kahjustusi on suurendanud asjaolu, et valitsusväed ja venemeelsed kasutavad mittetäppisrelvi nagu suurtükid ja raketisüsteemid. Tihtilugu ei näe tulistajad sihtmärki, nii et konkreetse hoone tabamiseks on vaja mitut katset. Tagajärg on laiemad purustused.
Washington Postis avaldatud artikli autorid on Illinoisi ülikooli professor Cynthia Buckley ja teadur Jarod Fox, Florida rahvusvahelise ülikooli emeriitprofessor Ralph Clem ning Lääne-Virginia ülikooli professor Erik Herron.
Isegi surnud ei saa rahu
„Näete maja kõrval seda mürsukraatrit? Seal see juhtuski,” sõnas Ida-Ukraina eesliiniküla kohalik ametnik Vasõlõna Nikolajeva möödunud kuu lõpus piirkonda sõitnud Euronewsi reporterile. Osutatud majast sai alguse lugu, mis on isegi karastunud idaukrainlaste jaoks harukordne.
Donetski oblasti küla Granitne paikneb jõe kallastel, mis märgib Ukraina valitsuse ja venemeelsete separatistide võimu all olevate alade kontaktjoont. Külas elas kahe lapsega pere. Ühel päeval sõitsid nad lähedasse linna ja jätsid vanema tütre naabri juurde. Naabri maja tabas rakett. Täiskasvanu sai vigastada, laps surma.
Kuid isegi surnud ei saa Granitnes rahu, kirjutab Euronews. Kui leinav perekond päev pärast matust tütre haua juurde naasis, oli seegi uues mürsurünnakus hävinud. Surnuaed oli vaenupooltele varemgi ette jäänud ja viimase ajani suletud, sest sinna oli ohtlik minna.
Granitne külas kannavad paljud majad sõjaarme nagu kohalikudki. Tänavad on vaiksed, inimesi ja autosid on harva näha. Enim sai küla kahju 2014. ja 2015. aastal, kui paljud pooleldi hävinud majad maha jäeti. Kohalik haiglahoone, mis täitis ühtlasi raamatukogu ja laste muusikakooli ülesannet, sai sõja käigus pihta. Taastamistööd kestavad siiani. 
Enne konflikti elas Granitnes umbes 3800 inimest, nüüd on elanikke 3000. Peaaegu pooled neist on pensionärid."
"24.05.2019, 00:10",arileht,https://epl.delfi.ee/artikkel/86302443/kaliningrad-proovib-saarestumist,Kaliningrad proovib saarestumist,"„Pikalt on olnud teada, et Kaliningrad plaanis katsetada eraldumist ülejäänud ühendatud Venemaa elektrisüsteemist, mille osa on ka Balti riigid,” sõnas Veskimägi. „Selle katsega nad on algust teinud ja praegu töötavad nad ülejäänud ühendenergiasüsteemist eraldatuna. Ja senimaani, nii palju kui meie siit näeme, ka täiesti edukalt.”
Kaliningradi saarestumiskatse algas kolmapäeva hommikul ja kestab laupäeva pärastlõunani. Eksperimendile aitab kaasa see, et aastaga on Kaliningradis valminud kolm uut elektrijaama, mis peaks Venemaa eksklaavi energiasõltumatuks muutma. Kaliningradi elektrivõrk kuulub nõukogude ajal ehitatud Brelli võrku, mis katab Valgevene, Venemaa, Eesti, Läti ja Leedu. Selle tõttu on Kaliningrad olnud sisuliselt Venemaa elektrivõrgu osa.
„Pärast seda katsetust sünkroniseerivad nad end uuesti Baltikumi energiasüsteemiga. See ei ole kindlasti Kaliningradi eraldumine ühisest energiasüsteemist. Nad katsetavad ja arvan, et see on igati õige ja hästi vajalik tegevus,” selgitas Eleringi juht.
Eesti Energia pressiesindaja Priit Luts märkis, et Kaliningradi katse mõjub elektrihinnale vähe. „Keskmiselt on Kaliningradist liikunud 300–400 MWh/h elektrit NordPooli turule. Selle võrra toodavad EL-i tootjad praegu rohkem elektrit,” ütles ta. „Kalingradi katse toimub vähese elektritarbimise ajal, mistõttu mõju hinnale saab pidada pigem väikeseks. Kui katse toimuks talvel, oleks ka mõju suurem.”
Kaliningradi regiooni saartalitluse eksperiment lükkas ühtlasi edasi tänavu juuniks planeeritud Balti riikide eralduskatse. „Me lükkasime Balti eralduskatse edasi just selle loogikaga, et sellega eraldaksime ka Kaliningradi,” lausus Veskimägi. „Selleks et teha Balti eralduskatset, peame olema veendunud, et Kaliningrad saab iseseisvalt hakkama. Vastasel juhul paneme oma Vene kolleegid ebamugavasse olukorda.”
Balti riikide elektrisüsteemi eralduskatse jooksul oleks siinne elektrisüsteem 12 tunniks Venemaa elektrisüsteemist täielikult eraldatud ja töötaks iseseisvalt, n-ö saarestununa, olles siiski alalisvooluühenduste kaudu seotud Põhjamaade ja Poolaga. Venemaa võrgust eraldumise korral lülitataks ükshaaval välja kõik üheksa elektriliini, mis seovad Balti riike Venemaa põhiterritooriumi ja Valgevenega.
Erinevalt varasematest samalaadsetest katsetest plaanitakse välja lülitada ka Leedu ja Kaliningradi vahelised elektriliinid. Nagu Balti riikideski jääks ka Kaliningradi elektrisüsteem Baltimaade saarestumiskatse ajal eraldi sagedusalana töötama.
Kolmapäeval allkirjastas Elering liitumislepingu koos tehniliste tingimuste lisaga Eesti ja teiste Balti riikide elektrisüsteemi ühendamiseks Mandri-Euroopa elektrisüsteemiga. Sellega lepiti lõplikult kokku Eesti liitumine Mandri-Euroopa elektrisüsteemiga 2025. aasta lõpuks.
Veskimäe sõnul peab Kaliningradi oblast pärast Balti riikide Mandri-Euroopaga sünkroniseerimist iseseisvalt hakkama saama. „Mina näen seda [katset] kui positiivset sammu, kuna Kaliningrad peab jääma eraldi. Ja kui me ei taha sündmuste eskalatsiooni, siis ilmselgelt kõigi edasiste tegevuste eeldus on see, et Kaliningrad saab iseseisvalt hakkama,” lausus ta.
Rahvusvahelise kaitseuuringute keskuse teaduri Tomas Jermalavičiuse sõnul tahab Venemaa olla veendunud, et Kaliningrad suudab iseseisvalt hakkama saada, sest Balti riigid on teatanud soovist idanaabri eletrivõrkudest eralduda. Kui Kaliningradi katse on edukas, siis tähendab see Jermalavičiuse hinnangul, et Baltimaad on edaspidi haavatavad. Ehk siis Venemaa saaks teoreetiliselt kasutada elektrit Balti riikide survestamiseks.
Ta märkis aga, et Venemaa on survestamisvahendina kasutanud küll gaasi, kuid elektrit seni mitte. „Aga me teame Venemaa režiimi iseloomu ja me ei tohiks olla liiga optimistlikud. Ma arvan, et midagi ei tehta, aga peaks olema valmis kõige hullemaks,” sõnas Jermalavičius.
Veskimäe sõnul tuleb teha tööd selle nimel, et elektrisüsteem saaks aasta läbi töötada iseseisvalt ja igasuguste probleemideta. „Meie Eleringis koos kolleegidega Lätis ja Leedus töötame eeldusega, et okupatsiooniajast jäänud vastastikune sõltuvus on kadunud. Me oleme rakendanud kõiki meetmeid, et nii planeeritud kui ka planeerimata eraldumise korral saaksid Balti riigid hakkama,” lisas ta."
"10.05.2016, 00:10",sport,https://epl.delfi.ee/artikkel/74475651/polva-serviti-kaitses-kasipallikrooni-ja-tousis-kehra-korvale,Põlva Serviti kaitses käsipallikrooni ja tõusis Kehra kõrvale,"Finaalseeria kolmandas mängus olid põlvalased Viljandist kodusaalis üle tulemusega 29 : 22. Viimasest seitsmest aastast viiel triumfeerinud Serviti jaoks oli tegu klubi ajaloo 11. Eesti meistritiitliga, millega viigistati üldseis kange konkurendi HC Kehraga.
Serviti peatreener Kalmer Mustingule oli see Põlva meeskonna lootsina juba seitsmes meistrikarikas. Musting enda sõnul aga kuldmedalite üle arvet ei pea. „Ma ei loe neid! Loeb see üks aasta ja tänaseks on see juba kõik. Homseks on see juba minevik ja kõik algab otsast peale.”

„Tuleb tunnistada, et vastane oli meist kindlam – palju õnne neile! Eks ma juba homme olen teise koha üle ka õnnelik, kuigi hinges ihkasin ikka ühte võitu seerias kätte saada. Seekord kahjuks ei tulnud,” nentis Viljandi peatreener Marko Koks. „Samal ajal astusime suure sammu edasi, et siia jõudsime. See hõbemedal on meie jaoks sel hooajal veel kulla väärtusega.”
Põlva haaras mänguohjad enda kätte kohe avaminutitel ega loovutanud neid viljandlastele kordagi. Eriti tõhusaks relvaks kujunesid Põlva meestele kiirrünnakud, mille vastu Viljandi sageli rohtu ei leidnud. Abi polnud külalismeeskonnal ka neid toetama tulnud bussitäiest häälekatest fännidest, kes Serviti kodupublikule detsibellide poolest põrmugi alla ei jäänud.
Suur osa viljandlaste punktidest kogunes tänu mängujuhile Kristo Voikale, kes avapoolajal hiilgas kolmel korral seitsme meetri karistusviskel, kuid pärast vaheaega eksis samast kohast üritades mõlemal katsel.
Kuigi Viljandi väravavaht Rasmus Ots sai esimese pooltunni lõpu eel hakkama fantastilise kolmiktõrjega, mis innustas külalistiimi vaheajaks kaotusseisu vähendama, tuli Serviti teisele poolajale vastu juba uue hooga ning otsustas kohe esimeste minutitega mängu ja ühes sellega ka finaalseeria saatuse.
Ründeliini tavapärase liidri, vigastusega kimpus oleva Ardo Puna puudumisel jaotus skooritegemine ühtlaselt ja teisel pool platsi säras heade tõrjetega Eston Varusk.

Põlvalaste väikest füüsilist eelist tõdes ka Koks. „Kõik kolm mängu olid sarnase süžeega: esimesel poolajal me natuke väsisime ja nad said väikese edu, me tulime küll kogu aeg järele ja järele, aga see oli natuke selline iseenda kulutamine. Päris kätte me neid ei saanudki. Oli tunda väsimust, hooaeg venis meie jaoks natuke pikaks.”
Eesti mV finaalseeria
Põlva Serviti – HC Viljandi 29 : 22 (12 : 10)
Põlva Serviti resultatiivsemad: Andrei Ternovõi 6 väravat, Kristjan Muuga 5 ning Andreas Rikken, Raiko Rudissaar ja Sergei Ljubtšenko 3 väravat
HC Viljandi resultatiivsemad: ­Kristo Voika 7 väravat, Mikk Varik 3 väravat"
"16.01.2019, 00:06",uudised,https://epl.delfi.ee/artikkel/85031977/suurematest-parteidest-on-rahalises-miinuses-keskerakond-sotsid-ja-rohelised,"Suurematest parteidest on rahalises miinuses Keskerakond, sotsid ja rohelised","Keskerakond pole esitanud ka möödunud aasta viimase kvartali aruandeid ja miinus võib käimasolevate kohtuvaidluste tulemusel mitu korda suureneda. Roheliste rahaline miinus oli 31. detsembri seisuga 15 000 ja Sotsiaaldemokraatlikul Erakonnal (SDE) 4000 eurot. Rahalises plussis olid Isamaa 800 000, Vabaerakond 449 000, EKRE 208 000 ja Reformierakond 16 000 euroga. Kõik arvud kujutavad erakondade netovara seisu. „Keskerakonna kohta pole midagi konkreetset teada, sest neljanda kvartali aruanded on esitamata. Küsimust, mida aruandekohustuse täitmata jätmisega peale hakata, arutab ERJK oma koosolekul neljapäeval,” ütles ERJK aseesimees Kaarel Tarand.
Seniseid trende arvestades võib Tarandi hinnangul oletada, et Keskerakond ei ole suutnud oma majanduslikku seisu eriti parandada. „Kolme kvartali andmete põhjal ei ole üheski kululiigis oluliselt kokku tõmmatud,” märkis Tarand. Seda erinevalt Reformierakonnast, mis suutis aasta jooksul tulusid suurendada ja kulusid vähendada ehk miinusest välja ronida.
2017. aasta lõpul oli Keskerakonna netovara miinuses 240 000 euroga ja eelmise aasta kolme kvartaliga suudeti seda vähendada 135 000-ni ehk kõigest 105 000 võrra. Aasta lõpus lisandus Keskerakonna rahaliste kohustuste hulka plaaniväliselt veel 220 000 eurot. „Seega saab öelda, et kogu valimiskampaania kavatseb Keskerakond teha võlgu ja teadmata, millega neid kohustusi tulevikus katta,” nentis Tarand.
Eri kohtuastmetes vaidleb Keskerakond riigiga veel mitme keelatud annetuse üle, mille tagastamiseks on ERJK ettekirjutuse teinud. Nende seas on umbes 110 000 euro ulatuses anonüümse sularaha kasutamine, ligi 40 000 euro eest Tallinna vahenditest PBK-s toodetud valimispropaganda ja muud pisemad summad.
„Keskerakonna keelatud annetuste kohta käib praegu veel üks rahaliselt suuremahuline ehk umbes 1,27 miljoni eurone menetlus, mille detaile komisjon enne otsuse langetamist avaldada ei saa,” sõnas Tarand.
Keskerakonna peasekretär Mihhail Korb kinnitas Delfile, et Keskerakond palus neljanda kvartali aruande esitamiseks ajapikendust. Põhjuseks nimetas ta, et aruande koostaja on haigestunud. „Erakond täidab oma kohustused ning maksab arved vastavalt kokkulepetele partneritega,” ütles Korb.
Ajakirjaniku viitele, et käimasolevate kohtuvaidluste tõttu võib Keskerakonna rahaline miinus suureneda veel kokku 1,42 miljoni euro võrra, vastas Korb, et arv tuleneb Paavo Pettai süüdistusest, millel ei ole alust, ning Keskerakond on valmis Pettai süüdistuse ümber lükkama."
"06.12.2019, 00:10",lp,https://epl.delfi.ee/artikkel/88260723/metsaraie-ajab-moekunstnikud-barrikaadidele,Metsaraie ajab moekunstnikud barrikaadidele,"Kirjanik Valdur Mikita on öelnud, et maailma kohta saame teadmisi omandada vaid oma lummavalt sisekõnelistes läänemeresoome puukeeltes. Paraku on lokkav metsaraie hakanud meie teadmiste omandamist ohustama. Eesti moekunstnike ühendus on võtnud nõuks Eesti metsade eest seista ja juhib probleemile tähelepanu moenäitusega „Metsa moodi”.
Mida rohkem kajastusi, seda enamateni jõuab sõnum metsa olulisusest. Ja seda suurem on lootus, et hakatakse oma kodumetsa eest võitlema. Näiteks Ohtu rahvas sai sellega hakkama! Ka minul on võidetud väike sõda – kulus mitu aastat, kuid lõpuks keelati kettagolfaritel Nõmme parkmetsas puid lõhkuda.
Mitte ainult mood, vaid kogu kunst ei suuda sammu pidada rumalate ametnike ja poliitikute tekitatud probleemidega. Ikka sörgitakse probleemide sabas, ennetada neid ei õnnestu, selleks on kunstnike ressursid liiga väiksed ja käed liiga lühikesed.
Kandmiseks sobiks hästi Küllike Tuvikese siidmantel. Fantaasiamudelitest on aga võimsaim Eve Tiidolepa vilditud mantel. Mulle meeldivad loomulikult mudelid, mis valmisid suvisel workshop’il olnud taimetrükitöötoas. Suur tänu Anu Lingile ja Anne Metsisele!"
"09.09.2017, 00:05",lp,https://epl.delfi.ee/artikkel/79447796/vaikimisse-pressitud-viha,Vaikimisse pressitud viha,"Mulle meeldib filminäitleja Rain Tolgi LP-le antud pikas usutluses öeldud mõte: „Isegi kui sind valdab elementaarne ärritumine või viha, ei ole vaja seda suruda passiiv-agressiivsusesse ja krimpsus suuga vaikimisse või teesklusesse.”
Ei varjagi, et see manitsus riivab. Nii ma ju sageli teen – kui vihastan, siis pigem vaikides. Pressin oma raevu just nimelt krimpsus suu ja kokkupressitud hammaste taha. Kuulda on ainult kriginat ja summutatud üminat.
Lohutan ennast, et see ongi põhjamaine vihastamise viis. Meie siin halva ilma kodumaal ei saa endale lubada mõne lõunamaa laululinnu kombel tunnetega lehvitamist. Ei saa lubada liigset naeru ega ülearust nuttu. Ei ütle välja ega anna teada.
Jah, surun aga huuled kokku ja… Tavaliselt läheb pikalt. Kardan, et ma pole ainus selline.
Tahaksin muidugi väga, et viha mingil hetkel kasvõi rumala räuskena välja prahvataks. Sest hullemal juhul settib pikalt sees hoitud viha lõputuks torinaks või hirmsaks tõveks, millest päästab ainult tuhastamine. Vihast surra küll ei tahaks."
"01.02.2018, 21:25",valismaa,https://epl.delfi.ee/artikkel/80979807/soome-weinstein-ligi-20-naist-suudistab-tuntud-rezissoori-ahistamises,Soome Weinstein? Ligi 20 naist süüdistab tuntud režissööri ahistamises,"Soome rahvusringhääling on kogunud tunnistusi paarikümnelt naiselt, kelle sõnul ahistas lavastaja ja endine filmiõppejõud Lauri Törhönen aastakümneid oma alluvaid ja üliõpilasi ning pressis neilt seksi välja. Süüdistused puudutavad ajavahemikku 1980. aastatest 2000-ndate keskpaigani.
Törhönen on tunnustatud lavastaja, paarikümne filmi ja telesarja autor. Mitu tema teost on linastunud ka Eestis, sealhulgas sõjadraama „Piir 1918” (2007). Samuti juhtis ta aastaid praeguse Aalto ülikooli kunsti- ja disainikõrgkooli filmi- ja lavakunsti osakonda. 2006. aastal sunniti ta sealt skandaaliga lahkuma, kuna töötajad ja tudengid süüdistasid teda avalikult juhtimisvigades. Üleeile õhtul ilmunud loos kinnitab palju filmiinimesi, et tegu oli märksa enama kui viletsa juhtimisega.
Ühe filmiõppesse kandideerinud naise sõnul tegi Törhönen talle katsete perioodil näiteks grupiseksi ettepaneku. Mitu naist nõustus toimunust rääkima oma nime all. 2000. aastal režissööriõpet alustanud Laura Tiainen ütles, et Törhönen suudles teda vägisi samal õhtul, kui sisseastumiskatsete tulemused avalikustati. „Ta surus kõikide ees mulle keele suhu. Tundsin suurt häbi, aga teised tegid, nagu nad ei märkaks,” ütles Tiainen. 2003. aastal Göteborgi filmifestivali ajal olevat Törhönen proovinud sama üliõpilast purju joota ja oma hotellituppa vedada. Sama aasta Tampere filmifestivalil olevat režissöör Tiaineni tualettruumi nurka vedanud ja teda vägisi käperdanud. Viimaks katkestas neiu ülikoolis õpingud.
1999. aasta sisseastumiskatsete ajal olevat Törhönen andnud noorukestele režissööriõppe kandidaatidele ülesande jutustada erootiline lugu. Sisseastuja Laura Hyppöneni sõnul toimus hindamine pisikeses ruumis, kus viibis peale Törhöneni veel üks meesõppejõud. „Tahaksin teada, kuidas 18-aastasele inimesele sellise testi tegemist pedagoogiliselt põhjendatakse,” märkis Hyppönen.
Süüdistajate seas on ka praeguseid filmilavastajaid. Režissöör Mari Mantela sõnul püüdis ta õpingute ajal professoriga kahekesi jäämist vältida. „Olen tema eest ära jooksnud, kui ta mind koolipeol, rätik ümber, purjus peaga taga ajas,” ütles Mantela. Lavastaja Taru Mäkelä ütles, et Törhönen ja üks teine meesõppejõud tegid talle ettepaneku lahti riietuda ja esitasid küsimusi tema seksuaalkäitumise kohta. Käperdamises ja ahistavates ettepanekutes süüdistavad Törhöneni avalikult ka endised Aalto õppejõud Susanna Virtanen ja Katriina Ilmaranta, samuti näitlejad Ria Kataja, Henna Tanskanen, Anu Koskinen ja Liisa Mustonen. Mustonen oli juhtunu ajal alaealine.
Törhönen ei ole süüdistusi täpsemalt kommenteerinud, kuid ütles eile lõunal tehtud avalduses, et palub vabandust kõigilt, keda ta on pilgu, sõnade või puudutusega tülitanud."
"01.10.2020, 06:30",sport,https://epl.delfi.ee/artikkel/91211929/hairekell-zalgirise-kohal-jasikevicius-tahab-barcelonasse-roovleid,"Häirekell Žalgirise kohal, Jasikevičius tahab Barcelonasse röövleid","Martin Schillerit ootab ees raske katsumus. 38-aastane austerlane peab astuma Leedu legendi Šarūnas Jasikevičiuse maha jäetud kingadesse. Suvel sai temast Kaunase Žalgirise peatreener ja korvpallimaal Leedus ei tähenda see tavalist töökohta.
Jasikevičius on eelmistel aastatel teinud Žalgirise eesotsas imet. Euroliiga rikkuritega võrreldes imepisikese eelarvega meeskond on mänginud suurt mängu ja kodusaal on alati olnud pealtvaatajaid täis. Oli vaid aja küsimus, millal ta rahakate klubide pakkumistele järele annab ja lahkub.
Schilleril pole samal kohal hinnaalandust oodata. Seda enam, et paljude eestlaste lemmiku ja „kodumeeskonna” eesmärgid pole muutunud. Euroliigas on seatud siht jõuda kaheksa parema hulka play-off-mängudele. Eesmärgi saavutamiseks on klubil 9,7 miljonit eurot.
Peale senise peatreeneri lahkumise on kahe hooaja vahel muutunud ka Žalgirise koosseis. Olulisematest mängijatest lahkusid Edgaras Ulanovas, Zach LeDay ja K. C. Rivers. Hoolimata sellest peaks mängijaid, kellega manööverdada, Schilleril jaguma.
Žalgirise liidreid tuleks otsida tagaliinist. Meeskonna üheks tugitalaks saanud mängujuhid Thomas Walkup ja Lukas Lekavičius moodustavad sellele positsioonil mitmekülgse kombinatsiooni. Korralikuks ründerelvaks peaks kujunema mullu jalavigastuse tõttu pikalt eemal olnud Marius Grigonis. Tõhus täiendus on aga rikkalikult Euroliigas ja Hispaania meistriliigas kogemusi saanud argentiinlane Patricio Garino. Paraku on ta vigastatud ega ole teada, millal ta platsile naaseb. Ja muidugi viskemees Artūras Milaknis, keda vastased peavad alati tähelepanelikult jälgima.
Laita pole ka Žalgirise korvialune. Kõlavaim nimi on prantslane Joffrey Lauvergne. Tõsi, temaga on seotud ka küsimärke. NBA ja Euroliiga kogemusega tsentri mullune hooaeg türklaste Fenerbahçes polnud kuigi veenev. Tippmängukogemusi on rohkelt ka Augustine Rubitil. Samuti võib eelmisest hooajast enamat oodata juba mullu Kaunases mänginud Nigel Hayesilt.
Kodune hooaeg on alanud siiski okkaliselt. Kahe võidu kõrvale saadi kolmandas voorus lüüa Lietkabeliselt. Euroliigat alustatakse Piraeuse Olympiacose vastu. Leedu spetsialistid löövad aga juba häirekella. Arvatakse, et Schilleril napib tipptasemel mängudel meeskonna juhendamise kogemust ja tsenter Lauvergne jääb kiiremate vastaste vastu aeglaseks.
„Meeskond ei mängi päris nii, nagu peaks,” tunnistas Žalgirise klubi juht Paulius Motiejūnas intervjuus Leedu Delfile. „Lietkabeliselt saadud kaotus näitas meile tegelikkust ja nüüd saab näha, kuidas meeskond sellele reageerib. Meeskonnas polnud võitlusvaimu ega mängutuju. Näha sellist asja septembris tekitab muret.”
Motiejūnas märkis, et uuelt peatreenerilt tulemusi oodates peab olema kannatlik. „Treenerit valides oli meie peamine kriteerium, et ta tahaks koos meiega professionaalselt kasvada. Schiller sobis selleks hästi. Nüüd on aga vaja kannatlikkust, et lubada tal eksida ja nendest eksimustest õppida,” arutles ta.
Samal ajal kui Žalgiris maadleb oma probleemidega, valmistub Jasikevičius Barcelona peatreenerina hooaja avamänguks Moskva CSKA vastu. Nagu tihti, kostab tema jutust mõningat rahulolematust.
„Meil on palju häid mängijaid, kuid meil on puudu inimesi, kes tahaksid rohkem võidelda, kellel oleks rohkem iseloomu,” rääkis ta Hispaania meediale. „Soovin, et mu meeskond koosneks röövlitest, kes võitlevad iga päev, igal treeningul ja koos sellega tõstavad oma taset.”
Barcelona kuulub tänavuse Euroliiga soosikute hulka. Samas kategoorias on ka mullune komeet Anadolu Efes, Madridi Real, Moskva CSKA ja Milano Armani. Jasikevičiuse arvates on esilagu peamine meeskonna areng. „Muidugi peame võitma, aga kui ma näen, et meeskond areneb iga päevaga, siis see on üle igasuguse tulemuse,” märkis ta.
Euroliigas mängib tänavu ka eestlane. Sander Raieste sai enne hooaega Baskonias palju mängida. Hispaania liigas on tema roll rassida kümmekond minutit. Sama võib oodata ka Euroliigas."
"22.02.2021, 14:01",arvamus,https://epl.delfi.ee/artikkel/92637807/tarmo-kruusimae-linnad-kes-oma-skulptuuridega-hakkama-ei-saa-voiks-need-ara-kinkida,"Tarmo Kruusimäe: linnad, kes oma skulptuuridega hakkama ei saa, võiks need ära kinkida","Pealekaebamine, teiste tehtu alavääristamine ja ühiskondlikult hukkamõistmine on omased okupatsioonile, mil taskukommentaatorid tulihingeliselt kõike, mis ei sobitunud kommunismiehitaja moraalikoodeksiga, hukka mõistsid. Paraku on täna laiutamas meie avalikus ruumis „avalik hukkamõist“ ja seda kõike puhtalt emotsioonide pealt.
Rahvusele omapäraselt oleme me kehvad tunnustajad: kui midagi ikka väga meeldib, libisevad vaevaliselt üle huulte slängilikud „ok“ või „norm“, aga kui on vaja laita, siis enne kui meil siltidest puudust tuleb, läheb looja poolt antud päev õhtusse.
Kultuuripealinnas tsenseeritakse kultuuri
Hea president, ma soovin osundada ühele halvale tendentsile, mis on juba loonud pretsedendi. Eesti kultuuripealinnas tsenseeritakse kultuuri. Mati Karmin on piisavalt tunnustatud skulptor, talle omase käekirja ja hea stiilitunnetusega, kuid siiski leiavad inimesed, et “meis kõigis on kübeke skulptorit ka siis, kui seda ise ei näe“.
Jaak Joala panust Eesti muusikasse ei ole võimalik pisendada ega alahinnata ning ilmselgelt on igasugune tunnustamine tema mälestuse vääriliseks jäädvustamiseks vaid kübeke.
Ei taha ja ei suuda, väidan ma isikliku kogemuse pealt, kui vedasin Tallinna linnaga vägikaigast Paul Kerese mälestusmärgi korrastamise teemadel. Esmalt punniti meeletult vastu, et pole linna oma ja keegi suurt ei teagi, kuis on see Hariduse tänavale sattunud.
Asjad hakkasid liikuma alles siis, kui lähenesin „kastist välja“ lahendusi otsides ning tegin Tallinna linnale ettepaneku kinkida Paul Kerese mälestusmärk Narva linnale, sest ilmselgelt suudavad nemad Paul Kerese mälestusmärki vääriliselt eksponeerida – on ju meie malemeister Narvast pärit.
Üsna pea raporteeris Keskerakond ajalehes Pealinn oma suurest võidust, kuidas nad suutsid takistada Kruusimäe hullumeelset ideed kinkida Paul Kerese mälestusmärk Narva linnale, ning asusid mälestusmärki korrastama.
Oodata tuleb veel paar inimpõlve
Eesti muusikaringkondades on küpsemas plaan mälestada Tallinna linnas väärikalt viite Eesti rahvusliku roki eredat kuju ja rahvalemmikut, kuid paraku ütleb minu sisetunne, jälgides kultuuripealinna sündmusi, et ilmselt tuleb oodata veel paar inimpõlve, mil inimloomus on tänasest oluliselt muutunud.
Nii, nagu kahel advokaadil on kolm erinevat arvamust, on kujutava kunsti puhul veel rohkem arvamusi. Meenutaksin, et meie Vabadussõja Võidusammas ei õnnestunud esimesel korral, sest enne II Maailmasõda kukkusid kuus konkurssi kolinal kokku, sest tulemus polnud ikka veel „päris see“. Küsimus on, kas jääme seda mustrit truult veel aastakümneidki hiljem kordama või mitte."
"29.04.2017, 00:05",sport,https://epl.delfi.ee/artikkel/78043182/klitsko-i-vs-i-joshua-vana-poksikuninga-taassund-voi-uue-ajastu-algus,Klitško vs. Joshua: vana poksikuninga taassünd või uue ajastu algus,"Klitško ja Joshua matš võib lõpetada ühe ajastu, kuid ei pruugi alustada teist. Poksimaailm lihtsalt ei pea Joshuat tulevaseks valitsejaks. Aga eks aeg näita. Igatahes oli huvi vana ja noore duelli vastu sedavõrd suur, et teist korda ajaloos poksitakse legendaarsel Wembley staadionil. 80 000 piletit osteti hetkega ära, misjärel otsustati tekitada 5000 lisakohta.
Matši suurust ja tähtsust näitab fakt, et seda kannavad üle mõlemad poksile orienteeritud USA tasulised telekanalid HBO ja Showtime. Sama on varem juhtunud vaid kahel korral: kui lahingut pidasid Lennox Lewis ja Mike Tyson ning Floyd Mayweather ja Manny Pacquiao.
Supermatšis on peale kupüürihunniku – viimastel andmetel teenib kumbki 10 miljonit dollarit – mängus teisedki panused. Esiteks Joshuale kuuluv poksiorganisatsiooni IBF ning Tyson Furylt ära võetud WBA ja IBO tšempionitiitlid. Teiseks kuulsus ja au ning kolmandaks võimalus järgmiste matšidega teenida oluliselt suurem kuhi krabisevat.
Poolteist kümnendit raskekaalu valitsenud 41-aastane Klitško tahab karjääri lõpetada võitjana. Praegu ta seda ei ole, sest kaotas 2015. aasta novembris kõik tiitlid Furyle. Kordusmatšist ei saanud asja ja nii ongi ukrainlasel tühjad pihud.
Joshua (27) soovib seevastu, arvaku maailm mida tahes, alustada teed raskekaalu absoluutse meistritiitli poole, mida muide Klitško enda nimele ei saanudki. Viimase absoluutse tšempionina troonib britt Lennox Lewis – aastast 2000.
Poksifännidelgi on oma lootus – et see kõiki ära tüüdanud Klitško ükskord pildilt kaoks.
Kui asjatundjad peavad igavuse põhjuseks Klitško üliratsionaalset poksimist (mida ei andvat võrreldagi Mike Tysoni, Evander Holyfieldi või Lewise stiiliga), siis ta ise arvab teisiti. „Mind võib armastada või vihata, aga tõesti on igav, kui üks kogu aeg võidab,” pakkus ta välja oma versiooni.
Võitmine läks Klitškole endalegi tüütavaks ja ta kaotanud motivatsiooni. „Tappasaamine Furylt äratas mind üles,” tunnistas ta. „Võib kõlada hullumeelselt, kuid hea, et kaotasin ja pole Joshua vastu soosik. Lahe on taas olla tagaajaja rollis. Olen sellest puudust tundnud, kuid nüüd on keha adrenaliini jälle täis.”
Joshual on praegu parim aeg minna Klitškole vastu – kaotus mainet ei kahjusta, võit aga tõstaks ta hoobilt mitu astet kõrgemale.
Ometi arvab Klitško, et kõik pinged on vastasel, mitte temal. „Mis mul kaotada?” küsis ta ja vastas ise. „Ma ei pea muretsema nagu Joshua, et saan kirja karjääri esimese kaotuse, ka tiitleid pole mul kaitsta. Seega lähen ringi ja naudin mängu. Joshua, tema peab mind nokauti lööma. Ta lubas seda ega soovi kanda jutumehe tiitlit. Joshua soovis saada miljardäriks. Näidaku siis, milleni võimed küünivad.”
Klitško on küll vana, ent ta vaim on tugev ja seetõttu ohtlik, tunnistas Joshua. „Aga ta peab arvestama, et läheb vastamisi noore lõviga,” ähvardas Joshua. „Minu siht on võidelda nii, et Klitško näeks välja kui algaja.”
Klitško kasuks räägivad tohutu kogemustepagas, perfektne kaitse (kuigi matši korraldajad lubasid, et ta diskvalifitseeritakse, kui hakkab talle omasel moel pidevalt klintšima) ja seegi, et Joshua pole elus poksinud üle seitsme raundi – keegi ei tea, kui vastupidav britt on.
Joshua eduks on noorus, see, et ta pidevalt poksib (Klitško pidas viimase matši 17 kuud tagasi) ja võimas löök – kõik 18 võitu on tulnud nokaudiga.
Tegelikult on vist vähe neid, kes Klitškole pöialt hoiavad. Raskekaalupoks vajab uut hingamist. Kõige enam ootab Joshua võitu USA raskekaallane Deontay Wilder, kelle käes on WBC meistrivöö.
„Fännid tahavad näha minu ja Joshua kokkupõrget,” teatas Wilder. „See oleks üle pika aja megamatš, kus mängus hulk tiitleid. Aeg on küps anda maailmale taas absoluutne tšempion.”
Kellest võiks saada absoluutne tšempion?
Raskekaalus kuulutatakse absoluutseks tšempioniks poksija, kellele kuuluvad nelja poksiorganisatsiooni – WBA, IBF (need saab endale Vladimir Klitško ja Anthony Joshua vahelise matši võitja), WBC (kuulub Deontay Wilderile) ja WBO (Joseph Parker) – meistrivööd.
Asjatundjate arvates on raskekaallastest tugevaim küll britt Tyson Fury (võidud-kaotused 25-0), kuid narkootikumide ja dopingu tarvitamine ning vaimsed probleemid hoiavad ta ilmselt igavesti poksiringist eemal.
Teist kohta edetabelis hoiab seni Klitško (64-4), kuid 41-aastane ukrainlane siirdub pensionile, pigem varem kui hiljem.
Seega tuleks järgmist absoluutset tšempioni otsida nelja noorema mehe hulgast, kes pole seni kaotanud ainsatki matši: britt Joshua (18-0), ameeriklane Wilder (38-0), uusmeremaalane Parker (22-0) ja kuubalane Luis Ortiz.
Poksipubliku rekordid
Vladimir Klitško ja Anthony Joshua poksimatš toob Wembley jalgpallistaadioni tribüünidele üle 85 000 pealtvaataja. Sellega püstitatakse poksipubliku rekord Suurbritannias, kuid jäädakse maailma tipptulemusest kaugele.
Kõige enam piletiga pealtvaatajaid, 132 274, viibis Mexicos Azteci staadionil 20. veebruaril 1993, kui kergekeskkaalu matšis kohtusid mehhiklane Jilio César Chávez ja ameeriklane Greg Haugen.
Enim publikut on poksi jälginud 16. augustil 1941, kui Milwaukees Juneau pargis kohtusid ameeriklastest keskkaallased Tony Zale ja Billy Pryor. Pileteid sellele duellile ei müüdud ja nii tuli kohale 135 132 inimest.
Euroopa rekord kuulub Saksamaa raskekaallastele Max Schmelingile ja Walter Neuselile, kes poksisid 26. augustil 1934 ümberehitatud Hamburgi hipodroomil enam kui 102 000 silmapaari ees.
Sisehallide tipptulemus on New Orleansis asuva Superdome’i käes, kus 1978. aasta 15. septembril müüdi ameeriklaste Muhammad Ali ja Leon Spinksi matšile 63 315 piletit.
Põlvkondade heitlus
Vladimir Klitško versus Anthony Joshua
Ukraina Riik Suurbritannia
42 Vanus 27
108 kg Kaal 111
198 cm Pikkus 198 cm
18 Võite 64
0 Kaotusi 4
18 Nokaute 53"
"13.07.2020, 19:58",uudised,https://epl.delfi.ee/artikkel/90439027/riik-tahab-koikide-eesti-kodude-renoveerimist-korraldada-majandustsukli-jargi,Riik tahab kõikide Eesti kodude renoveerimist korraldada majandustsükli järgi,"Koroonaepideemia mõju jõudis osasse majandussektoritesse kiiresti, kuid ehituses pole justkui veel midagi lahti. Ent majandusministeeriumis ollakse valvsad.
Ministeeriumi ehituse asekantsler Jüri Rass eeldab, et raske aeg on ees. „Ehitussektor on alati väga aeglaselt reageeriv. Kui ühiskonnas ja majanduses midagi juhtub, pole ehitajatel esialgu häda midagi. Kõigepealt satuvad löögi alla projekteerijad, siis umbes aasta pärast ehitajad,” selgitas ta.
„Sektori arvates saab seis päris karm olema kuskil sügisel. Ja järgmisel aastal ja ilmselt ka 2022. aastal. Pigem vaataksin asja natuke karmimates värvides ja valmistuksime suuremaks languseks,” sõnas asekantsler.
Ta tõi esile, et praeguse arvamuse järgi võiks elamuehituse sektorit oodata kuni 25%, äriehitust kuni 50% langus. „Kui eeldada, et riigi tellimused jäävad enam-vähem samaks, ja need kokku liita, siis langus võib olla kuskil 30%, kui miskit ette ei võeta,” märkis Rass.
„Eelmisel aastal oli ehitussektori käive 3,8–3,9 miljardit eurot koos käibemaksuga. Ja kui sealt 30% alla võtta, siis on see umbes miljard eurot,” nimetas ta kardetava languse suuruse.
Seda arvestades on majandusministeeriumis hakatud kiiresti tegutsema, et suve lõpupoole oleks koostatud plaan, millega hakataks riigi ehitusinvesteeringuid edaspidi suunama majandustsükli järgi. Majanduslanguse ajal, kui ehitustegevus kahaneb, suurendataks avalikke investeeringuid ja vastupidises olukorras vähendataks.
Kõige pakilisem küsimus on: kas languse tasandamiseks võiks ja peaks lähiaastatel avalikele ehitusprojektidele mõeldud summasid suurendama?
Rassi sõnutsi tehti valitsuse palvel analüüs, et arvestada kokku, kui palju on Eestis olemasolevaid või valmis projekte. „Valmis projekte ja projekteerimisel olevaid asju on umbes miljardi euro eest. Tegelikult vist 920 miljonit. Peale selle on projekte, mida võiks kohe alustada, sest mõte või projekt on olemas, kokku umbes 1,5 miljardi eest,” tutvustas ta tulemusi.
Kui jaotada need nelja lähema aasta peale, võiks see aidata ehitussektoris tekkivat auku vähendada.
Kokku on nimekirjas Rassi sõnutsi 100–200 konkreetset objekti, mille ehituse saaks kiiresti käivitada.
Majandusminister Taavi Aas kinnitas, et riiklike ehitusinvesteeringute suurendamise küsimusega tegeleb valitsus pärast puhkusi, eelarvekõneluste ajal. Ja kui valitsus on arvamusel, et avalikke investeeringuid on vaja suurendada, siis Aasal on ettepanekud valmis. „Mina omalt poolt pakun välja päris suure osa, mis oleks just nimelt ehitustegevuseks. Ma arvan, et u 500 miljonit võiks olla see osa, mis ehitusettevõtted oleksid praegu võimelised kasutusse panema, sest see on umbes nii palju, kui neil mahud langevad,” ütles ta. „Kas see nüüd saab olema kõik 500 miljonit maksumaksja raha, see on iseküsimus,” lisas Aas.
Asekantsler Rass märkis, et pärast lähemate aastatega tegelemist oleks vaja vaadata ka kaugemale ettepoole. Praegu otsiti kiiresti projektid kokku, kuid majandustsüklitele reageerimist hõlbustaks, kui riik suudaks vajalikke investeeringuid ja projekte koondada isegi kümne või rohkema aasta peale ette.
„Tegelikkuses võiksid Eestis need asjad kõik varem valmis olla, pikalt ette vaadatud. Soomlased mõtlevad 12 aastat ette, me peaksime hakkama samamoodi mõtlema,” ütles ta.
Kui projektide varu on olemas, saaks neid käivitada majandusolukorra järgi. Madalseisus rohkem ja haripunktis vähem. Sedasi saavutataks ühtlasem kasv.
„Peaksime saama sellisele kokkuleppele, mis tähendab ühtlast 2–3% tõusu ehituses. Oleme vaadanud, et järgmise 30 aasta jooksul oleks ehituse maht kuskil 140 miljardit eurot, millest riigi osa on 40. See on hästi suur summa ja kui seda ei ole pikalt ette planeeritud, siis pole see päris õige. See on vastutsüklilise planeerimise mõte,” selgitas asekantsler.
Ka minister Aas peab oluliseks saavutada eesmärk, et riigi investeeringute projektid oleksid senisest pikemaks ajaks ette valmistatud. „Kõige tähtsam on see, et meil oleksid olemas projektid, et vajaduse korral kriisi ajal reageerida ja püüda sinnapoole, et ehitussektori investeeringud kõiguksid aastate lõikes võimalikult vähe. Et võtta maha tippe ja toetada siis, kui on kriisi aeg,” ütles ta.
Loe rohkem tänasest Eesti Päevalehest."
"27.02.2020, 00:05",arileht,https://epl.delfi.ee/artikkel/89008049/eesti-toruga-tehti-soome-gaasiturul-revolutsiooni-hinnad-kukkusid-kolinal,Eesti toruga tehti Soome gaasiturul revolutsiooni. Hinnad kukkusid kolinal,"Gaasitoru Paldiskist Ingåsse vedades riskisid Eesti ja Soome valitsused sadade miljonite eurodega. Kuna gaasi liigutamiseks ei ole kahe riigi vahel kunagi sellist ühendust olnud, polnud võimalik täie kindlusega öelda, et seda vaja läheb. Tõehetk saabus selle aasta 1. jaanuaril, kui Balticconnectoriks ristitud torujuhe ametlikult tööle hakkas.
Tulemus? Toru esialgsest läbilaskevõimest jäi puudu, ütlevad teadjad. Seda näitavad ka ametlikud andmed.
Eesti gaasi põhivõrgu omaniku Eleringi andmetel oli gaasijuhe jaanuaris töös nii palju, kui maht praegu võimaldab. Kokku tarnis toru 885 gigavatt-tunni jagu gaasi. Kuhu? Balticconnectori töö algusest on vool olnud Soome-suunaline.
Soomet ja Eestit ühendava gaasitoru käiku andmise kõrval toimus põhjanaabrite gaasiturul teinegi oluline muutus. Õigemini: Soome gaasiturg tekkiski hetkel, kui Balticconnector käiku läks.
Möödunud aasta lõpuni jõudis maagaas Soome ainult Venemaalt ja ühe ühenduse kaudu, mis asub Imatras. Seetõttu kuulus sisuliselt kogu gaasiturg riigiettevõttele Gasum ja gaasi hinda reguleeris ametlikult Soome riiklik energiaamet.
Eesti torust ja turu avanemisest võitsid enim Soome tarbijad. Soome gaasi hind langes sisuliselt üleöö ja hakkas lähenema Eesti-Läti varem avatud turu praegustele madalatele hindadele.
Kuigi Soome gaasitorude võrgustiku eest sellest aastast vastutama hakanud Gasgrid Finland pole teinud ametlikku uuringut, kinnitas ettevõtte juht Olli Sipilä, et Balticconnectori käivitumine ja gaasituru avamine on soomlastele olnud kasulik.
Sipilä sõnul oli gaasi hind 2018.–2019. aastal Euroopas languses ja seetõttu paigutati palju gaasi Läti Inčukalnsi looduslikku maa-alusesse gaasihoidlasse. „Inčukalnsi hoidla oli jaanuaris peamine gaasiallikas, kust Balticconnectori kaudu Soome tarniti,” selgitas Sipilä Eesti Päevalehele.
„Muidugi on [gaasi ostuks-müügiks] palju eri hinnamudelitega ja eri struktuuriga lepingutüüpe, mis mõjutavad klientide ostetavate gaasikoguste koguhinda, aga võime suure kindlusega öelda, et tarbijad on saanud avatud turust kasu ka gaasi hinna vaates,” lausus Gasgrid Finlandi juht.
Avatud ja reguleeritud turu gaasi hind ei ole päris otse võrreldav, sest avatud turu keskmine hind kujuneb tehingute hindadest, aga reguleeritud hind on püsiv ja ühtlane. Kuid kui siiski kõrvutada Soomes detsembris kehtinud maagaasi riiklikult paika pandud hinda ja gaasituru jaanuari keskmist hinnataset, võiks suures plaanis öelda, et Soomes kukkus gaasi hind kolinal, lausa veerandi võrra.
Selles on oma osa Eesti toru kaudu tarnitud gaasil, mis kattis Soome jaanuarikuisest gaasitarbimisest ligi kolmandiku. Eestis on sel talvel gaasi hinda madalal hoidnud ka ebatavaliselt soe ilm, nüüd kandub parem hind Balticconnectori kaudu üle Soome lahe.
Eestis on sel talvel gaasi hinda madalal hoidnud ka soe ilm, nüüd kandub parem hind Balticconnectori kaudu üle Soome lahe.
Siinmail teeb gaasitoru rõõmu Tallinki omanikele kuuluvale Eesti Gaasile. „Gaasi Soome müümine on läinud väga hästi. Võiks öelda, et üle ootuste hästi,” märkis ettevõttes Soome gaasimüüki koordineeriv juhatuse liige Kalev Reiljan.
Kui Balticconnector varustas jaanuaris Soome turgu gaasiga umbes kolmandiku ulatuses, siis kolmandik torus põhjanaabritele voolanud gaasi kuulus Reiljani kinnitusel Eesti Gaasile. „Meie eesmärk on Soomes saavutada 20% turuosa. Sel aastal oleme teel 10–15%-ni,” oli ta kindel.
Reiljani sõnul on eduka müügi taga põhjalik ettevalmistus Balticconnectori käimaminekuks ja Soome gaasituru avanemiseks. Juba 2019. aasta jaanuaris asutati Soome oma tütarfirma, võeti palgale inimesed ja alustati müügitööd, mis nüüd näitab tulemusi.
Reiljan mainis, et peale Balticconnectori on Eesti Gaas tarninud Soome klientidele jaanuaris gaasi ka otse Venemaalt, Imatras asuva Soome-Vene gaasitoru kaudu, mis varem oli põhjanaabrite ainus gaasiühendus maailmaga. Nüüd saavad seda toru kasutada teisedki gaasitarnijad peale Gasumi, kes ennist Soome gaasiturgu valitses.
Soome gaasituru avanemine ja sellega kaasnenud konkurents on löönud just Gasumi turuosa. Tasub meenutada, et Gasum oli kunagi Eesti-Soome gaasitoru arendamisega seotud, ent loobus sellest väidetava majandusliku mittetasuvuse tõttu.
Gasum ei taha öelda, kui palju on Eesti toru kaudu turule tulev odavam gaas neilt äri võtnud. Tunnistatakse üldiselt, et huvi Soome gaasituru vastu on tõesti pärast turu 1. jaanuaril avanemist suurenenud. Samuti mõjutab nüüd Euroopa „ajalooliselt madal gaasi hind” Balti-Soome turgu, kus on tarbimine sellest hoolimata sooja talve tõttu vähenenud.
Soome suur gaasiettevõte pole püssi põõsasse visanud.
Ent Soome suur gaasiettevõte pole püssi põõsasse visanud. „Gasum viib endiselt ellu oma strateegiat: gaasituru mahu suurendamine ja väikse süsinikusisaldusega energialahenduste pakkumine Põhjamaades,” ütles Eesti Päevalehele Gasumi avalike suhete eest vastutav asepresident Olga Väisänen.
Gasum ei kavatse jääda pealtvaatajaks, kui Balti riikide gaasiettevõtted Balticconnectori kaudu Soome turgu vallutavad. Väisänen lubas vastusamme. „Gasum kavatseb laiendada oma gaasimüüki Baltimaadesse,” lubas ta konkreetselt.
Tõepoolest, äriregistri andmeil asutati mullu sügisel Eestis tütarfirma Gasum OÜ.
Mida arvab sellest vastukäigust Eesti Gaas? Kalev Reiljan tunnistas, et ei soovi konkurendi plaane eriti kommenteerida. „Aga Gasum on Põhjamaade gaasiturul suur tegija. On loogiline, et nad nüüd ka siiapoole tulevad,” lausus ta.
Eesti-Soome toru on täismahus tööks valmis sügisel
Balticconnectori gaasitoru läks küll kohe hooga kasutusse, kuid ei tööta veel täisvõimsusel. „Praegu saab torujuhet kasutada tehnilisest maksimumvõimsusest ligikaudu 40% ulatuses. Täisvõimsusega on võimalik ühendust kasutada siis, kui saavad valmis Paldiski ja Puiatu kompressorjaamad. Kompressorjaamade ehitus käib täie hooga. Ehituslepingu järgi algab jaamade katsetamine kevad-suvel ja uue gaasiaasta alguseks ehk oktoobriks peaksid jaamad olema lõplikult valmis,” selgitas Eleringi pressiesindaja Ain Köster.
Tema sõnul on Balticconnectori täisvõimsus 70 gigavatt-tundi ööpäevas, aga praegu on võimsus 27–28 gigavatt-tundi ööpäevas.
Eeldatakse, et torujuhtme kasutus võib hooajast olenevalt kõikuda. Suvel, kui tarbitakse vähem, ei pruugi Balticconnectori täisvõimsust vaja minna. Suveks saab ka Läti gaasihoidla tavaliselt gaasist tühjaks, nii et sinna varutakse järgmiseks talvehooajaks uut gaasi."
"22.09.2020, 12:23",arvamus,https://epl.delfi.ee/artikkel/91113217/jurgen-ligi-riigikogu-infotunnist-on-saanud-suuresti-lolli-mangimine-ja-kusimuste-eiramine,Jürgen Ligi: riigikogu infotunnist on saanud suuresti lolli mängimine ja küsimuste eiramine,"Riigikogu hooaja esimese infotunni järel tuleb taas mõelda ja kirja panna, mis oleks, kui see oleks väitlus, kus mööda vastajale ei jääks viimane sõna ja targem ei peaks andma järele.
Varasemalt on valitsused häbenenud rumal olla ja valetada, ning ennast on võetud ikka aruandekohustusliku poolena. Valitsuse aruandluse adekvaatsus pole uudishimu, vaid ühiskonna turvalisuse küsimus. See peegeldab nende enda adekvaatsust ja motiivide ausust.
Esimese infotunni valdav teema oli Helme-Freeh afäär ja opositsiooni kogutud tunnistused ning dokumendid selle kohta. Totter oli Ratase vastus juba põhiküsimusele, miks sõlmis Helme lepingu bürooga, kelle huvid on olnud samas asjas Eesti omadega nähtavas vastuolus. 
Ka peaminister on oma monoloogis ehmatavalt ebaloogiline ja ei arene. Ta kordab oma väiteid nädalate viisi vaatamata ümberlükkamisele. "
"20.12.2019, 00:10",arvamus,https://epl.delfi.ee/artikkel/88433337/juhtkiri-teeme-tood-ja-naeme-vaeva-siis-tuleb-ka-oscar,"JUHTKIRI | Teeme tööd ja näeme vaeva, siis tuleb ka Oscar","Väikese ja pragmaatilise rahvana anname me endale üsna selgelt aru, millised on meie võimalused rahvusvahelisel areenil silma paista: Eurovisioni lauluvõistlus, PISA-testid, mõned spordialad ja miks mitte ka Oscarid. Seega on uhkus Tanel Toomi „Tõe ja õiguse” võõrkeelse Oscari kandidaatide nimekirja pääsemise üle täiesti mõistetav ja õigustatud.
Võimaluse end suurelt ekraanilt ja kõrvalpilguga jälgida annab ka suvel Tallinnas filmitud „Tenet”, mille treileris tunneb ridamisi ära eestlasele teada, kuid tavapärasele Hollywoodi filmipublikule uudseid paiku, näiteks linnahalli. Eesti vaataja tuvastab klipis ka Juhan Ulfsaki.
Seega võib juba praegu laias laastus öelda, et 2019. aasta oli Eesti filmile keskmisest edukam aasta. Tänavu linastunud 28 Eesti filmi on toonud kinno üle 830 000 vaataja ja suurendanud turuosa 25%-ni. Et seda edulugu jätkata ning oma tõde, õigust ja ilmavaadet maailmale tutvustada, on vaja veel lisapingutust ja ka lisaraha.
TOIMETUSE SEISUKOHT
Siin võiks oma panuse anda ka riik, eraldades „Tõe ja õiguse” Oscari-kampaaniaks eelarvest erakorraliselt raha.
Leiame, et siin võiks oma panuse anda ka riik, eraldades „Tõe ja õiguse” Oscari-kampaaniaks eelarvest erakorraliselt raha – vähemalt sama palju kui koostöös Gruusiaga tehtud eelmise Oscari-pretendendi „Mandariinide” puhul ehk 130 000 eurot. Loomulikult tuleb kulud realistliku pilguga üle vaadata: üle kullata pole ühtki projekti vaja, ent võimalus oma lugu maailmale jutustada tuleb ära kasutada. Miks mitte planeerida edukate filmiprojektide esinduskuludele mõeldud summa juba eelarvesse?
Teada on, et positiivse maine ja kultuurilise taustaga projektide või sündmuste puhul avanevad investorite rahakotirauad märksa meelsamini kui ühel või teisel põhjusel viletsusse sattunute jaoks. Mõelgem kasvõi Notre-Dame’i põlengule.
Selle üle, et „Tõde ja õigus” Oscari võidab, esialgu ilmselt kihla vedada ei maksa. Filmi eepilisusest hoolimata jääb probleemistik ja tonaalsus geograafiliselt kaugemale publikule võõraks (andes samal ajal just võimaluse oma lugu jutustada). Pöialt hoida võib aga alati. Pealegi väärib Anton Hansen Tammsaare kirjanikuna maailmanimede hulka viimist.
Tuult tiibadesse, Eesti film! Teeme tööd ja näeme vaeva, siis tulevad ka armastus ja Oscar."
"20.04.2018, 08:30",kultuur,https://epl.delfi.ee/artikkel/81823521/kultuuribiit-saja-loo-helilooja-erki-parnoja-playlist,"KULTUURIBIIT | ""Saja loo"" helilooja Erki Pärnoja playlist","Ühtlasi osaleb ta kontsertendusel muusikuna. Sel pühapäeval saavad huvilised Telliskivi Loomelinnaku Punases majas kuulata aga Erki mõtteid muusika loomisest. Jazzkaare raames musitseerib ta veel ühes lauljatar Anna Põldveega.
1. In the Midst - Sir Was
Sir Was tuli minu ellu ootamatult ja kuidagi kummaliselt läbi erinevate tuttavate. Kunagi õppisin Rootsis ja üheks põhjuseks, miks just sinna tahtsin kolida, oli üks väga inspireeriv altsaksofonist nimega Joel Wästberg. Temaga sattusime kokku ühte ansamblisse Tallinnas toimuva projekti Crossing Borders ajal. Praegu on see sama saksofonist minu heade rootsi sõprade sõber, oleme kuidagi samasse sõprade võrgustikku sattunud. Mõni aasta tagasi soojendasime draakonitega Viinis Jose Gonzalese bändi Junip ja üllatuseks avastasin nende soundchecki vaadates, et Joel mängib Jose bändis klahvpille, plokkfööti, congasid ja laulab. Nii sai ühendus taasloodud. Samal aastal alustasin ka oma sooloprojektiga ning üks esinemine viis mind Ljubljanasse, kus andsin intervjuu ühele ameerika ajakirjanikule, kelle blogide ja artiklitega erinevates ägedates väljaannetes olin juba varasemalt tuttav. Peale Ljubljanat hoidsin tema artiklitel eriliselt silma peal, sest ta käib Euroopas ringi ja kirjutab uutest põnevatest bändidest. Niisiis leidsingi tema artikli: 10 happening scandi bands that you MUST know! Esimene seal nimistus oli artist, kellest ma polnud veel kuulnud - Sir Was. Pressipilt tundus kahtlaselt tuttav. Zoomisin sisse ja guugeldasin Sir Was'i tausta ja leidsin oma vana sõbra täiesti uues muusikalises kuues. Lühikokkuvõte, see on lihtsalt ülimalt groovy lugu.
2. Anna von Hauswolff - The mysterious vanishing of Electra
Anna, samuti hea sõber Rootsist, on mind väga palju muusikaliselt mõjutanud. Ma arvan, et avastasin doom'i enda jaoks läbi tema muusika. Ta liikus sujuvalt singer-songwriterist organistiks ja hakkas kaevama plaat plaadi haaval mingeid sügavaid ürgseid helisid ja mõtteid. Mulle meeldib, et tema muusika kuulamine tekitab mingit hirmutunnet, ei teagi, mille ees. Ja miski paneb mind selle tunde järele igatsema. Tegelen alles enda jaoks selle sõnastamisega, seni lihtsalt kuulan, võtan vastu ja naudin, mida tajun ja kuulen. Hoian end tema asjadega koguaeg kursis ja saadame teineteisele tervisi läbi kahe sõbra (Ulrik Ording ja Filip Leyman), kes mängivad nii minu kui tema bändis. ""The mysterious vanishing of Electra"" on singel tema vastilmunud plaadilt. Mulle meeldib väga selle loo dünaamika ja arenemine. Põnev on ka see, kuidas uus plaat jälle doom'ist kuskile exotica, 70ndate gruuvide ja westerni poole on hakanud liikuma.
3. Grizzly Bear - Yet Again
4. Nick Cave and The Bad Seeds - Jubilee Street
Viis aastat tagasi ei teadnud ma Nick Cave'ist veel midagi peale tema nime ja selle, et ta teeb muusikat. Sel ajal olime draakonitega Slovakkias ühel festivalil ja nägin line-up'is, et esineme vahetult enne Bad Seed'si samal laval. Peale oma esinemist jäin lava küljele, eesriide taha, et nende kontserti vaadata. Bänd alustas ilma lauljata. Mäletan seda tunnet, et neid muusikuid vaadates tekkis mingi eriti kummaline aukartus, sest nende nägudest võis lugeda, et mehed tegelevad millegi väga tõsisega. Seal mingit nalja ei olnud. Muusikud näisid pigem nagu mingid posijad või šamaanid, kes tegelesid tõsiselt sellega, et mingi erilise jõuga kontakti astuda. Ja siis tuli lavale Nick Cave ise, kes tundus olevat mingist teisest ajast. Kindlasti oli ta teisest filmist, kui kõik teised inimesed, kes olid publikus või lava taga. Ebamaine kogemus. Sel ajal ei hakanud ma veel tema muusikat kuulama. See on tulnud minuni nüüd uuesti, teise lainega. Ja läbi selle konkreetse loo.
5. Thus:Owls - I weed The Garden
Taas on tegemist artistiga, kellega olen läbi sõprade seotud. Mõned korrad on õnnestunud isegi koos musitseerida. Kunagi Rootsis ja siis hiljem ühel salvestusel oma Rootsi-Taani-Eesti bändiga MaiNekk. Väga naudin seisundit ja ajatust, mida see muusika esile kutsub. Erika Angelli helikeel on olnud mulle suureks mõjutajaks.
6. Loney Dear - Hulls
Ilmselt ei tule üllatusena, et tegemist on Rootsi artistiga. Loney Dear on liikunud akustiliste kõlade poolt järjest elektroonilisemaks, sünteesitumaks, kandes koguaeg endaga midagi üliorgaanilist, loomulikku ja peaaegu klassikalise kõlaga meloodilisust.
7. Kira Skov & Maria Faust - Song for Maria
Minu lemmikalbum 2017. aastast."
"20.05.2020, 00:05",uudised,https://epl.delfi.ee/artikkel/89909901/tudeng-leidis-tartu-rattaringluse-apist-jarjekordsed-turvavead,Tudeng leidis Tartu rattaringluse äpist järjekordsed turvavead,"Kõige tõsisem avastatud viga võimaldas igaühel jälgida kõikide jalgrataste asukohti reaalajas ja siduda need konkreetsete kasutajatunnustega ning juhul, kui need olid seotud Tartu linna bussikaardiga, siis andis ka selle numbri.
„Kuigi inimeste täisnime ei avaldata, on näha nende kasutajatunnused. Kasutajanime taga oleva inimese identiteedi teada saamiseks on mitu võimalust. Näiteks on võimalik jalgrattale järgneda ja teada saada, kes seda kasutab. Saab kirjutada koodi, mis annaks regulaarselt teada iga jalgratta selle hetke asukoha,” seisab TÜ arvutiteaduse tudengi Siim-Alexander Küti värskes bakalaureusetöös.
Kui inimese isik tema kasutajatunnusega kokku viia, oleks võimalik ka isiku teekonda iga edaspidise rattasõidu ajal jälgima hakata. Selleks oleks piisanud nii-öelda tagurpidi päringust: esiteks teha päring iga jalgratta tunnuskoodi kohta ja seejärel tuvastada otsitav kasutaja.
Kütt katsetas turvaviga enda renditud ratta peal, saates ratta asukoha teada saamiseks päringu kord minutis. Kui ta võrdles ratta teekonna kohta turvaaugu kaudu kogutud infot sellega, mida näitas ametlik äpp ratta tegelikule kasutajale, leidis ta, et teekonna kaardi täpsus oli muret tekitav. „Päringute sageduse tõstmine toob kaasa veel suurema täpsusastme ja laseb jälgida ratta kasutamist reaalajas,” seisab töös.
Sama turvavea osana olid kõikidele inimestele nähtavad iga jalgratta kohta märgitud vead ja puudused, näiteks „Vasak pedaal hakkab lagunema” ja „Keskjooks vajab hooldust”.
Ühtlasi tuvastas Kütt, et infosüsteemi paroolihaldamisnõuded on olnud nõrgad. „Parooli maksimaalne pikkus on 32 märki, mis osutab, et paroole võidakse andmebaasis hoida tavatekstina,” kirjutas ta. Tartu Linnatransport ütles siiski hiljem, et paroole ei hoita tavatekstina.
Näha olid ka jalgratta kohta märgitud vead ja puudused, näiteks „Vasak pedaal hakkab lagunema” ja „Keskjooks vajab hooldust”.
Parooli lähtestamisel kasutajale saadetavad lingid ei aegunud ja neid võis korraga olla aktiivseid mitu. See „suurendab märgatavalt võimalust, et töötav parooli lähtestamise link jõuab ründaja kätesse”.
Veel üks paroolidega seotud turvaauk puudutas keeldu taaskasutada nelja viimati kasutatud parooli. See tähendab, et kuskil andmebaasis hoitakse neid kõiki alles. Kui andmebaas lekib, on see taas turvarisk, sest samu paroole võivad inimesed kasutada teistes keskkondades.
Eelmisel suvel ilmnes, et rattaringluse turvaviga lubas võõrastel silmadel pääseda ligi rattalaenutajate nimedele, meiliaadressidele ja telefoninumbritele. Tookord auk küll lapiti, ent Küti bakalaureusetöö juhendaja Arnis Paršovs lausus, et nähtavasti ei teinud süsteemihaldurid põhjalikku auditit, mis oleks ülejäänud vead paljastanud.
„Tartu Linnatransport peaks sellise auditi kindlasti tegema. Vastasel juhul ei saa me olla kindlad, et süsteemis ei ole muid haavatavusi, mis laseks kõrvalistel isikutel tundlikule infole ligi pääseda,” ütles Paršovs.
Ent Tartu Linnatranspordi juhataja Roman Meeksa kinnitas Eesti Päevalehele, et selline audit telliti mullu 12 960 euro eest. „Praegu oli üllatus suur, sest eelmisel suvel oli meil tõsisem mure ja siis tegime kõikvõimalikud auditid läbi,” ütles Meeksa. Tema sõnul parandas rattaringluse tarkvara tootja ja haldaja, Kanada ettevõte Bewegen Technologies nüüd värskelt avastatud vead 24 tunniga.
Meeksa lausus, et eelmise aasta augustis küsiti Bewegenilt, kas nad võtaksid auditi tellimise ja selle eest tasumise enda peale ning annaksid selle tegijatele täieliku ligipääsu, ent Bewegen keeldus. See tähendab, et auditi teinud Eesti ettevõte SecTeam tegi selle nii-öelda black-box-meetodil: neil ei olnud ligipääsu lähtekoodile, serveritele jms.
SecTeami juht Rünno Reinu lausus, et nende eelmise aasta audit tuvastas palju ja ka kõrge riskitasemega turvanõrkuseid, aga ei saanud neid konfidentsiaalsusnõude tõttu täpsemalt selgitada. Küti leide nimetas ta madalas riskitaseme otsas olevateks.
Reinu viitas auditi piiratud ajalisele raamile ja black-box-tingimustes justkui pimesiku mängimisele. „Igal testimisprojektil on alati ajaline piirang, mida ründajatel ei ole. Ajaline piirang tuleneb projekti eelarvest.”
Reinu ütles, et Küti lõputöö on hea abivahend süsteemi uuesti üle vaatamiseks. Meeksa sõnul tahaks Tartu, et Bewegen hakkaks tarkvara turvaauditeid tegema regulaarselt, ent ettevõte on sellest siiani keeldunud."
"09.02.2016, 15:59",arileht,https://epl.delfi.ee/artikkel/73635855/rosimannus-eitab-kutuseari-eestis-kuid-jatkab-seda-kireva-seltskonnaga-emiraatides,"Rosimannus eitab kütuseäri Eestis, kuid jätkab seda kireva seltskonnaga Emiraatides?","Poolteist kuud pärast Äripäevas ilmunud lugu ilmus aga Rain Rosimannus väidetavalt täpselt sama seltskonnaga ühte ruumi, et arutada Šveitsi investoriga koostöö võimalusi Araabia Ühendemiraatides. Kirev seltskond mehi plaanib välisturule viia veega emulgeeritud kütust. Rosimannus eitab kohtumist.
Mis äri on emulgeeritud kütus?
Sven Viidase kohta on Äripäev märkinud, et ta on omal ajal koostööd teinud Linnuvabriku kuritegeliku grupeeringuga. Kristjan Olei on maksupettustes süüdistatava Jürgen Järviku kaksikvend, kes võttis abielludes naise nime. Nende kõigi ühine äriidee on kütuse emulgeerimine veega.
Ärina toimib see siiski ainult siis kui veega segatud kütuse pealt ei pea maksma täit aktsiisimaksu ja kütusesse segatud vesi oleks aktsiisivaba ehk toode peaks olema tunduvalt odavam ja keskkonnasõbralikum kui emulgeerimata diiselkütus.
Meie seadusandluses pole sellele ideele aga siiani rohelist tuld antud. Õliliidu president Toomas Saks ütleb, et ilmselt ei juhtu seda siinmail kunagi. “Nad presenteerivad seda kui uudset ja rohelist ideed, aga tegelikult oli veega segatud kütus kasutusel juba 1960. aastal Itaalias, kus seda kasutati sealses ühistranspordis,” ütleb ta.
“See ei ole mingi uudne avastus ja mina näen, et selle äri peamine idee on siiski teenida kasu aktsiisivaba vee pealt, mida segatakse kütusesse ja mis teeb emulgeeritud kütuse odavamaks ning selle pealt on võimalik rohkem teenida. Kuid kui veega segatud emulsiooni kasutatakse kütusena, siis tuleb minu meelest selle eest ka maksta täit aktsiisi, mis siis, et kuni 30 protsenti sellest võib olla ka vesi,” leidis Saks.
Rosimannus nii ei arva. “See on väga keskkonnasõbralik tegevus, sest veest ei eraldu põlemisel kahjulikku saastet ja nanoemulgeerimisega saavutatakse olukord, kus kütuse enda kulu ei suurene. Mulle tundus see siis ja tundub ka praegu jumalale meelepärane tegevus, mis võiks ka äriliselt huvitav olla. Hoian sel teemal jätkuvalt silma peal,” märkis Rosimannus Ärilehele jõulude paiku.
Õliliidu president Saks ütleb, et jutt emulgeeritud kütuse headusest on jama, sest siiani ei ole tõestatud isegi seda, et veega segatud kütus on keskkonnasõbralikum kui tavaline diiselkütus.
Rosimannust tutvustas investorile Ilmo Maaroos
Detsembri lõpus kogunes kirev seltskond ärimehi, kellega Rosimannus end avalikult seostada ei taha, Novus Greenoil OÜ Narva mnt kontorisse.
Kohale kutsutud Šveitsi firma esindajat Eestis (nimi toimetusele teada) tutvustas seltskonnale advokatuurist välja visatud Ilmo Maaroos.
Sveitsi investor kinnitas Päevalehele, et Maaroos oli end talle tutvustanud kui Novusoil OÜ äripartnerina. Sveitsi ettevõtjaga kohtuti selleks, et arutada võimalikke koostöövõimalusi just emulgeeritud kütuse teemal Araabia Ühendemiraatides. Täpsemalt: äri alustamiseks vajati rahasüsti. Esialgu oli juttu summast 400 000 eurot.
“Maaroos tutvustas emulgeeritud kütuse projekti ja lubas mind oma äripartneritega kokku viia. Olin ise ka üllatunud, et Rain Rosimannus selles seltskonnas istus,” ütles anonüümsust palunud Eestist pärit Sveitsi firma esindaja Ärilehele.
Saladusteloor kohtumise ümber
Ilmo Maaroos kinnitab Ärilehele, et taoline kohtumine Narva maantee kontoris tõepoolest aset leidis, kuid Rosimannuse nime kuuldes teeb ta juttu pika mõttepausi.
“Investor ajas sassi Richard Tomingase ja Rain Rosimannuse,” märgib ta lõpuks. Eestist pärit investor, Sveitsi firma esindaja, hakkab selle jutu peale naerma. “Tunnen Richard Tomingat juba ammu. Ta oli nimelt mu klassivend. Teda ei saa ma kohe kindlasti kellegiga sassi ajada,” teatab ta.
Investor märgib, et Rosimannus oli kohtumisel Tallinnas ainus, kes ei andnud talle visiitkaarti. Ülejäänud mehed pistsid selle talle kõik näpu vahele.
“Rosimannus tutvustas end nime pidi, andis tervituseks käe. Samuti on ta nägu mulle meediast tuttav. Ta istus koosolekul, rääkis vähe, kuid esitles end selgelt selle firma koostööpartnerina,” kinnitab allikas. Samuti on tema sõnul Rosimannuse nimi pidevalt koostööprojektist läbi jooksnud.
Hetkel on läbirääkimised pooleli, kuid Maaroos loodab, et jaanuari lõpus on kütuse emulgeerimise ühisäri Emiraatides tänu Sveitsi investorile käivitunud ja Eesti meediale saadetakse siis ka selle teemaline pressiteade. Investor tehingut ei kommenteeri.
Rosimannus eitab kohtumist
Meie allikas väidab, et olite hiljaaegu kohtunud kütuse emulgeerimise teemal ja seltskonnas oli ka teisi inimesi. Te planeerite emulgeerimise äri Emiraatides?
Ma ei tunne (nimi toimetusele teada) nimelist isikut ja enda teada pole temaga ka kunagi kohtunud.
Te olete öelnud, et ei suhtle enam nii tihedalt Richard Tomingase ja Kristjan Oleiga. Vastab see tõele?
Richard Tominga ja Kristjan Olei ärides ei osale.
Kas te olite seotud nn punase kütuse keelustamisega Eestis ehk osalesite seaduse reguleerimises läbi koalitsiooninõukogu? Kas see info vastab tõele?
Kütuste maksustamise otsustasid 3 koalitsioonierakonda rahandusministeeriumi ettepanekute hulgast valikut tehes.
Emulgeeritud kütuseideed on varemgi välisinvestoritele pakutud
Kaksikvennad Jürgen Järvik ja Kristjan Olei on üritanud emulgeeritud kütuse ideed maha müüa välisinvestoritele varemgi. Ligi kaks aastat tagasi suvel käis Eestis Lõuna-Ameerika kütusemiljardäri Matias Rojase esindaja Londonist, kellele eksponeeriti emulgeeritud kütust tootvaid seadmeid kui eestaste avastust, mida üritati naftatöösturile maha müüa.
Rojasele Londoni allika sõnul idee ei sobinud. Ka nemad olid kursis sellega, emulgeeritud kütust on kasutatud juba aastakümneid nii Itaalias, Hollandis kui Taanis ning see ei ole siiani endaga kaasa toonud läbimurret kütuseäris.
Rojase esindaja tegi Jürgen Järviku ja tema kaksikvenna Kristjan Oleiga (keda tutvustati Londoni esindajale mitte kui venda, vaid kui inseneri ja aju emulgeerimise seadmete taga) tuttavaks Eerik-Niiles Kross.
Muide Rojasele kuuluv naftafirma Blue Oil Group andis Krossile möödunud aastal miljon eurot laenu, mille tagatiseks sai Krossile kuuluv Kõue mõis. Kuigi tehing toimus suvel, kirjutas meedia sellest alles tänavu sügisel. Eerik-Niiles Kross eitas Päevalehele igasugust seost Järviku, Olei ning kütuseäriga. Kui vendadel Rojasega äriks ei läinud, otsiti välisinvestoreid mujalt.
Tallink: emulgeeritud kütust oleme katsetanud, aga aktiivses kasutuses seda ei ole
Luulea Lääne, Tallinki kommunikatsioonijuht
Kütuse emulgeerimise tehnoloogiat oleme vaid testinud, kuid aktiivses kasutuses seda meie laevastikus hetkel ei ole. Testimine toimus reisilaeva Romantika peamasinatel 2014. aasta lõpus ning 2015. aasta alguses. Ettevõte võimaldas katsetusteks laeva peamasinaid ning emulgeerimiseks kasutati meie ettevõtte poolt sisseostetud tavapärast laevakütust.
Katsetulemustest saab lähemalt rääkida üks selle korraldajatest, Keskkonnauuringute Keskus, meil selleks volitused puuduvad. Hetkel pole me otsustanud, kas kõnealune meetod võiks edaspidi tulla kõne alla ettevõtte laevadel kasutamiseks või mitte, lisaks on selliste arendustööde juures palju lisanüansse. Nendeks on rahvusvaheliste ametkondade kinnitused, masinatootjatepoolne heakskiit jne.
Tallink panustas antud katsetesse seoses ettevõtte strateegiliste keskkonnaalaste eesmärkidega leida täiendavaid võimalusi vähendada kahjulike ühendite sisaldust heitgaasides enam kui seda näevad ette kehtivad normid. Teeme palju koostööd erinevate teadlaste, organisatsioonide ja ettevõtetega leidmaks selleks täiendavaid võimalusi.
Olavi Miil: Mina oma laevades seda kütust kasutada ei luba
Minule emulgeeritud kütust pakutud ei ole ja SLK (Saaremaa Laevakompanii - toim.) väitel ei ole nad seda ka minu laevadel testinud.
Ma ei oska seda ideed kiita ega ka maha laita, sest ma ei tea selle kohta palju. Mina küsiksin kindlasti enne masinate tootja arvamust, masinate garantii kehtivuse mõttes. Minu meelest ei ole tegu uue avastusega."
"11.08.2017, 00:05",kultuur,https://epl.delfi.ee/artikkel/79142246/paide-tuhjad-ruumid-aratatakse-ajutiselt-ellu,Paide tühjad ruumid äratatakse ajutiselt ellu,"Küsimusele, miks peaks tühjana seisvatele ruumidele kasvõi ajutiseltki kasutust leidma, vastab sotsioloog ja Ruumiringluse algatuse liige Martin Laidla. Just tema korraldab arvamusfestivali ajal aset leidvat näitust. Päevalehega suhtleb ta Skype’i vahendusel aadressilt Paide, Tallinna tn 13. Just seal asub üks hoonetest, mis mõneks päevaks ellu äratatakse.
„Arvamusfestivali peakorraldajal Ott Karulinil on tükk aega olnud mõte, et võiks ära kasutada tühjasid maju, mida on Paides üllatavalt palju. Ühel hetkel pöörduski festival Ruumiringluse poole,” räägib Laidla.
„Mõtlesime, kas teha tühjadesse ruumidesse näiteks kohvikuid, hoiukohad lemmikloomadele või lastehoiud, aga ükski neist ei tundunud nii hea variant, kui see, et otsida avaliku konkursiga kunstnikke, kes mõtestaksid kasutuseta seisvate ruumide probleemistikku.”
Üheti mõtestavad eksponeeritavad tööd mahajäetud ruume ja toovad esile nendega seotud probleeme, ent näitus ei rõhu vaid murekohtadele. „Mahajäetud ruumides on väga suur potentsiaal. Neid tuleb märgata ja kasutusvõimalusi rohkem teada,” selgitab Laidla.
Kui kunstnike tööd mõtestavad teemat abstraktsemalt, siis Ruumiringluselt on lisaks väljapanek, mis annabki konkreetsemaid teadmisi ruumide taaselustamisest. „Meie eesmärk ei ole ainult tühjade ruumide taas elluäratamine nii, nagu seda on tehtud Telliskivi loomelinnakuga Tallinnas või Aparaaditehasega Tartus. Meie idee on selles, et paljusid probleeme võiks lahendada läbi vahekasutuse,” selgitab Laidla. Vahekasutus, mida Eestis pole eriti tehtud, rõhubki ajutisusele, seeläbi on ruumide kasutamises ka oluliselt rohkem võimalusi.
Välismaal on vahekasutus levinud. „Kui tullakse hea ideega, siis annavad tühjalt seisvate ruumide omanikud sageli need kas tasuta või turuhinnast kõvasti madalama hinnaga kasutamiseks. Vastutasuks saavad nad selle, et ruumide eest hoolitsetakse ja need ei lagune niisama, seal sees toimub midagi,” ütleb Laidla.
Erineva suurusega linnade tühjad hooned on tema sõnul erineva profiiliga. Kui Tallinna või Narva suurustes linnades paistavad tühjad majad – sageli tööstushooned – rohkem silma, siis väikelinnade pisikesed puidust elumajad mitte. „Kui keset linna on suur tühi sissepekstud akendega tööstushoone, siis seda märkavad kõik, see käib kõigile pinda ja seetõttu on ka rohkem inimesi, kes mõtlevad, et sinna võiks midagi teha. Kultuurikeskuse näiteks. Aga just kasutuseta elumajad jäävad märkamata,” räägib Laidla.
Ruumipsühholoogia seisukohalt hakkavad tühjad hooned mõjutama ka inimese alateadvust. „Natuke näeb mahajäetud maja ju ikka rääbakam välja. Muru on niitmata, alateadlikult tekitab see kõik broken window efekti,” kirjeldab Laidla.
Kujundlikult tähendab katkise akna teooria umbes seda, et kui kusagil piirkonnas on lõhutud aken, mis jäetakse parandamata, siis varem või hiljem toob see endaga kaasa ka teisi korratusi. Ehk kui mingis piirkonnas on tühjasid ja kasutuseta hooneid, siis pikapeale hakkab see elanike psüühikale mõjuma ja toob kaasa erinevaid sotsiaalseid probleeme, sealhulgas kuritegevuse kasvu.
Paide tühjana seisvates ruumides peitub Laidla sõnul aga palju võimalusi. „Kui mõne maja omanik ise elab näiteks Panamas, aga maja on jäänud vanaemast siia maha, siis sellised kohad võiks ju kasvõi kodukontorite või kohvikutena kasutusele võtta. Või anda naabritele oma träni hoidmiseks,” toob ta vaid mõne näite paljudest võimalikest. Sellised kasutusvõimalused ei võtaks kuigivõrd ressurssi, küll aga aitaksid maju korras ja linnaruumi elavana hoida.
Üks ruumihõivamise üritus on juba enne festivali algust teoks tehtud: arvamusfestivali väliruumi kujundaja Elo Kiiveti algatusel sai linna suurest ringristmikust ja autoparklast kuuks ajaks jalakäijasõbralik olemiskoht. Laidla sõnul on see näide õnnestunud linnaruumi elustamisest: „Miks on Paides vaja kolmerealist ringteed? Nii mõeldigi, et kasutaks ruumi inimsõbralikumalt ära. Nüüd kasutavad seda paljud inimesed, eriti noored.”
Mis on Ruumiringlus?
Ruumiringlus tähistab nii protsessi, mille käigus linnamaastikel asuvad tühjad ruumid leiavad endale ajutise ehk vahekasutuse, teisalt ka konkreetset algatust, mille eesmärgiks on nende tühjade ruumide elustamine, et kasvatada inimeste ja kogukondade heaolu.
Sisuliselt kasvas see välja MTÜ Linnalabori seminarist „Kasutu linn”, kus probleemipüstituste hulka kuulusid küsimused: millist kasutust on võimalik leida tühjadele platsidele kesklinnas, kas tõesti vaid parkla? Või mida teha kasutuseta seisvate hoonetega, millega on määramatus tulevikus siiski plaanid olemas? Ruumiringluse algatuses osalevad kaks arhitekti, kolm urbanisti, üks ruumipsühholoog ja sotsioloog.
""Ruuminihe"" arvamusfestivalil"
"27.12.2018, 00:01",sport,https://epl.delfi.ee/artikkel/84858335/neli-pohjust-miks-magnus-kirt-ott-tanakule-tagatulesid-vilgutab,"Neli põhjust, miks Magnus Kirt Ott Tänakule tagatulesid vilgutab","Kui spordiajakirjanikud valisid parimaks Kirdi, sai üsna selgeks, et ralliäss Ott Tänak seekord kahte Kuldset Kristjanit ei pälvi. Usutavasti võidab ta rahvahääletuse, kuid Kirt ei tohiks seal teisest kohast tahapoole langeda ja alaliidud eelistavad pigem teda. Kui nii, siis ongi Kirt aasta meessportlane, Tänak saab kaardilugeja Martin Järveojaga aasta võistkonna auhinna. Miks nii?
1. Erinev nägemus
Mullu lisati Tänak aasta sportlase valimisel ka individuaalarvestuses kandidaatide sekka. Spordiajakirjanike hääletus näitas, et üksmeel selles küsimuses siiski puudub – 12 žurnalisti (sh viis ERR-i töötajat) jätsid Tänaku esiviisikust välja. Paraku ei saa öelda, et see oli otsustav. Kirt kogus 219, Tänak 167 punkti. Kui need tosin ajakirjanikku oleksid Tänaku individuaalarvestuses ära märkinud ja andnud teise koha punktid, oleks Kirt ikkagi esimene olnud.
2. Värskus
Aasta sportlase valikul kehtib kirjutamata reegel, et esimest korda on tiitlit lihtsam saada kui edaspidi. Eduga harjutakse, uued tulijad vaimustavad rohkem. Näiteks Gerd Kanter võitis tiitlivõistlustelt 11 medalit, Kuldseid Kristjaneid teenis vaid kolm. Ebaõiglane? Mingis mõttes küll, teisalt oleks masinlik valik ja samade inimeste laval käimine igav.
3. Ootused
Tänak tuli võistkondlikus arvestuses maailmameistriks ja individuaalselt pronksile, Kirt sai EM-ilt pronksi. Võiks mõelda, et rallimehe saavutus on kõvem, kuid teistpidi vaadates oli Kirt õnnestuja ja Tänak mõneti siiski ebaõnnestuja. Tänak läks pärast mullust MM-pronksi võitlema kirkaima medali eest. Ta püsiski viimase päevani kullakonkurentsis, kuid lõpuks leppis jälle pronksiga. Kirt ei võtnud sõnu „medal” või „rekord” kordagi suhu, ometi kerkis poodiumile ja püstitas kolm Eesti rekordit. Üks ületas ennast ja tegi karjääris sammu edasi, teine mitte. Üks säras pärast võistlust rõõmust, teine oli pettunud.
4. Üleekspluateerimine
Veebiloetavuse põhjal on Tänak ülekaalukalt Eesti popim sportlane. Paraku on meedia selle ärakasutamisega liiale läinud ja inimestes, kes ei ole rallifännid, on see kohati tekitanud vastupidise reaktsiooni – tüdimuse. See tendents mõjutab ilmselt ka alaliitude hääletust."
"03.01.2020, 16:04",kultuur,https://epl.delfi.ee/artikkel/88557211/fotod-eesti-filmiajakirjanikud-valisid-aasta-parimaks-filmiks-toe-ja-oiguse,FOTOD | Eesti filmiajakirjanikud valisid aasta parimaks filmiks „Tõe ja õiguse“,"„Eelmisel aastal läks auhind Eesti Vabariik 100 filmiprogrammi avanud „Seltsimees lapsele“, seekord sobilikult samale programmile võimsa lõppakordi taganud „Tõele ja õigusele“. Kuigi konkurents oli tihe, ilmestab Tanel Toomi loodu kodumaise filmi jõudmist tõelisele maailmatasemele,“ ütles Eesti Filmiajakirjanike Ühingu esimees Andrei Liimets.
Auhinnale kandideerisid veel dokumentaalid „Aasta täis draamat“, „Marju Lepajõe. Päevade sõnad“ ja „Surematu“ ning komöödia „Vanamehe film“. Võitjat tunnustab 2000 euroga Olympic Casino.
„Eesti filmikriitikud on oma valiku teinud ja nüüd tuleb pöialt hoida, et see annab positiivseid võnkeid edasi ka kolleegidele suure lombi taga,“ ütles Olympic Casino Eesti tegevdirektor Taavi Roosalu.
Aasta filmiajakirjanikuna tunnustati Aurelia Aasat silmapaistvalt kiire arengu ja viljaka töö eest filmikriitikuna.
Aasta levifilmi tunnustus läks Musta Käe poolt Eestisse toodud Bong Joon-ho põnevusdraamale „Parasiit“ kunsti ja meelelahutuse sidumise, üldinimlike küsimuste ning päevakajaliste probleemide nii vormilt kui ka sisult muljet avaldava käsitlemise eest. Teiseks jäi Forum Cinemase levitatud õudusdraama „Majakas“, kolmandaks Estonian Theatrical Distributioni ajastukomöödia „Soosik“.
VÕITJAD
Aasta Eesti film: „Tõde ja õigus“ (lavastaja Tanel Toom)
Aasta filmiajakirjanik: Aurelia Aasa
Aasta levifilm: „Parasiit“ (lavastaja Bong Joon-ho, levitaja Must Käsi)
Aasta levifilmi esikümne moodustasid:
1. „Parasiit“ (Must Käsi)
2. „Majakas“ (Forum Cinemas)
3. „Soosik“ (Estonian Theatrical Distribution)
4. „Jokker“ (ACME Film)
5. „Kahjuks ei olnud teid kohal“ (Must Käsi)
6. „Meie“ (Forum Cinemas)
7. „Valu ja hiilgus“ (VLG Filmid)
8. „Külm sõda“ (Garsu Pasaulio irasai)
9. „Tõde ja õigus“ (Estonian Theatrical Distribution)
10. „Ükskord Hollywoodis“ (ACME Film)
Tänavu 27. korda välja antud Neitsi Maali on kõige pikaajalisem ja järjepidevam filmiauhind Eestis. Neitsi Maali pronkskujuga kaasneb rahaline auhind 2000 eurot, mille paneb välja Olympic Casino Eesti, aasta filmiajakirjaniku stipendiumi annab välja Neitsi Maali auhinnagala toetaja Eesti Kultuurkapital. Eesti Filmiajakirjanike Ühing tegutseb alates 1993. aastast ja on rahvusvahelise filmiajakirjanike organisatsiooni FIPRESCI liige."
"02.09.2020, 00:05",kultuur,https://epl.delfi.ee/artikkel/90910363/kivirahki-puulased-ja-tohtlased-voora-viha-teeb-sogedaks,Kivirähki „Puulased ja tohtlased” | (Võõra)viha teeb sõgedaks,"Lugu algab vangistatud peategelase pihtimusest, kes hoiatab monstrumite ning halgudest ja vihtadest valmistatud olendite eest. Mees arvab, et viimne tund on varsti käes, ja kirjutab üles, mis temaga juhtus. Kuigi teose algus meenutab kohati sissejuhatust õudusloosse, on tegemist siiski groteskse fiktsiooniga, kus põimuvad muistendi elemendid ja ajaloolised faktid.
Kes on siis need halud ja vihad, kelle vastu tuleb võidelda? Kivirähki novelli puulased ja tohtlased pärinevad F. R. Kreutzwaldi samanimelisest kunstmuinasjutust. Erinevus seisneb selles, et kui Kreutzwaldi ihne peategelase kägistab kurat ahnuse tagasimaksmiseks, siis Kivirähki lugu keerleb rahvuslikkuse ümber. Kirjanikule omaselt vaadeldakse ajaloolisi hetki uues võtmes.
Raamat viib ajas tagasi laulva revolutsiooni ja Balti keti juurde, kus selgub, et kaua plaanitud inimeste ühenduses haigutab auk ja ürituse õnnestumiseks on vaja veel 30 osalejat. Minajutustaja isakuju Voldemar Kallela ohverdab end ning annab ühele müstilisele võõrale kolm tilka verd, et saada mitukümmend puulast ja tohtlast. Balti kett õnnestub ja Eesti saab vabaks. Kui Kallela maksab selle eest lõpuks oma eluga, võtab peategelane pähe, et kõiges on süüdi puulased ja tohtlased. Ta hakkab neid inimeste moodi olendeid rahva seast otsima, et nad hukata. Olemaks kindel, et tegemist on puutohust tehtud olendi või inimesega, puurib peategelane kahtlustatavat. Kui verd ei tule, on petis käes.
Kivirähki novelli on küllaltki lihtne lugeda ja see sarnaneb veidi Ivan Orava mälestustega. Ent kõigest 66-leheküljeline raamat sisaldab küllaltki palju sümboleid ja kihistusi. Teos saab läbi ühe õhtuga, aga järelemõtlemist jagub mitu korda kauemaks.
Teos saab läbi ühe õhtuga, aga järelemõtlemist jagub mitu korda kauemaks.
Novellis oma elu ohverdavat Kallelat saab näiteks vaadelda kui kadunud eestlust. Puulased ja tohtlased meenutavad maailmakodanikke, kelle tublidus võib olla nii mõnelegi pinnuks. Peategelane peegeldab selgelt võõraviha, mis on viimastel aastatel nii riigiisade kui ka tavakodanike tasandil meie ühiskonda imbunud. Tema mõtteviis demonstreerib, kuidas vihaga kaob lõpuks eesmärk ja kinnisideega võib kaasneda hullumine. Eks ole ka praegu näha ühiskonnas olukordi, kus loogilisuse asemel valitseb trots või pime vaen millegi tundmatu vastu. Nii nagu peategelane arvab, et Balti ketis seisnud puulased ja tohtlased ei tohi Eestis elada, on ju ka päriselus praegu ühiskondlik situatsioon, kus võõrad pole teretulnud, ükskõik kui eestimeelsed või -keelsed nad pole.
Teos paneb eelkõige küsima, kuidas viha ja hirm võõra ees tegelikult vangistab, ning jätab meid ilma taotletud vabadusest ja selle nautimisest, sest energia kulub kõige vastu võitlemisele. Unustatakse priiuse mõiste ja soovitakse seda kogeda omadel tingimustel. Kel on siis õigus olla vaba ja kel mitte? Mis on üldse vabadus?
Kui vabadus on juba kätte võideldud, miks ennast taas raamidesse visata? Suures kihus hävitada Eestimaa pealt kõik puulased ja tohtlased vangistab peategelane ennast nii vaimselt kui ka lõpuks füüsiliselt. Jääb küsimus: kuivõrd oli see vabadus väärt ikka võitlemist ja kelle vabaduse eest kokkuvõttes võideldi?
„Puulased ja tohtlased” on kivirähkilik novell grotesksemas võtmes. Illustratsioonid annavad teosele õõvastavat mõõtu veel juurde. Korra tekkis isegi mõte, et kas kirjanik ei võiks proovida kirjutada mõnda reaalset õuduslugu. Seejärel jõudis kohale reaalsus, kas mitte sallimatus ja vaen võõra vastu pole juba piisavalt õudne, mis eraldi žanrit ei vaja.
RAAMAT
„Puulased ja tohtlased”
Andrus Kivirähk
66 lk
EKSA, 2020"
"14.12.2018, 16:37",lp,https://epl.delfi.ee/artikkel/84730807/matthias-diether-ara-kunagi-paku-kliendile-seda-mis-sulle-endale-ei-maitse,"Matthias Diether: ära kunagi paku kliendile seda, mis sulle endale ei maitse!","Pere – aasta ja seitsme kuu vanune tütar ning eestlasest elukaaslane Anna-Liisa – on üks põhjus, miks hinnatud kokk Matthias Diether (44) oma elu edaspidi Eestiga plaanib siduda. „Eesti on väike, hubane ja turvaline, tahan sellist elu oma tütrele Emilile,” ütleb ta. Teine põhjus on augustis avatud uus restoran 180 Degrees, mille omanikeringi Matthias kuulub. Hoolimata vaid mõne- kuisest lahtiolekuajast jõudis see parimate söögikohtade pingereas kõrgele kohale.
Eestisse sattus peakokk tänu kutsele tulla tööle Pädaste mõisa restorani Alexander. Pakkumine tuli just õigel ajal, sest viimased kaheksa aastat Berliinis olid möödunud hommikul kella üheksast öösel üheni pikki tööpäevi tehes. Selle aja jooksul teenis Matthias Michelini tärni, mida tuli hoida, samuti lasus õlul surve tärne juurdegi saada. Pidev pinge muutus väsitavaks ja kuna ka Berliin linnana ei olnud talle meelepärane, siis näis kokatöö väiksel Muhu saarel suurepärase võimalusena.
Kaks aastat Pädaste mõisa restorani Alexander ja talvel Tallinnas avatud Alexandri Peakokalauda juhtinud Matthias saavutas nendega Eesti parimate restoranide edetabelis teise ja kolmanda koha. Kui aga tuli ettepanek avada Noblessneris uus restoran 180 Degrees, polnud vaja pikalt mõelda. Ideest restorani avamiseni läks aega üheksa kuud.
Seitsmeliikmeline kokkade meeskond on Matthiasel olnud juba paar aastat. „Peale eestlaste on meil siin portugallane, venelane ja austerlane. Mulle on oluline, et köögis oleks rahvusvaheline seltskond – see arendab meid kõiki. See on suurepärane, et inimesed tulevad siia õppima ja töötama. Koju naastes on nad saadikud, kes Eestit teistelegi soovitavad.” Oma töötajaid tuleb Matthiase sõnul hoida ning õiglaselt ja viisakalt kohelda, et nad töötamist naudiksid. „Muudan restorani menüüd iga kolme kuu tagant ja mõtlen pidevalt uusi asju välja. Ka see on üks põhjuseid, miks kokad on minu juures püsinud pikka aega. Nad saavad ju alatasa midagi uut õppida ja areneda!”
Kuigi Saksamaa restoranide vahel on konkurents palju tihedam kui Eestis, läheb siinsete söögikohtade tase järjest paremaks. „Eesti köök on Baltimaades vaieldamatult parim, kuid kahjuks on teenindusega paljudes kohtades probleeme – vähesed teenindajad on oma töö üle uhked ja teevad seda rõõmuga. Noorigi ei tule enam peale,” kurdab peakokk.
„Minu jaoks on oluline süüa kvaliteetset toitu – nagu auto vajab head kütust, nii on ka kehal vaja korralikku sööki, et laitmatult töötada. Mulle tohutult meeldib Gianni restoran, eriti nende soolakoorikus küpsetatud kala ja suurepärane teenindus. See on minu arust parim söögikoht Tallinnas. Ka Chedi on väga hea, samuti Mantel & Korsten. Kui mul lihaisu on, siis läheme Argentina restorani. Vahel tahaksime Aasia toitu, vahel jälle Vahemere kööki – valime söögikoha selle järgi, mida parajasti süüa tahaks. Kala osas olen ülitundlik ja söön seda vaid kindlates restoranides, sest mulle ei meeldi külmutatud kala. Kahjuks on Eestis vähe kohti, kus kala süüa, kuid vähemalt on peaaegu igal pool korralik liha saadaval,” räägib peakokk.
Tema arvates on Eesti restoranides pakutav toit enamasti soodne. „Tooraine, millest süüa teen, on ise juba väga kallis, samuti tahan kõigile köögis töötavatele kokkadele maksta normaalset palka. Inimesed ostavad endale auto, mis maksab üle 50 000 euro, aga samal ajal ei saa minna välja sööma, sest see on liiga kallis. Tegelikult peaksid restoranihinnad olema kallimad, kui võtta arvesse kogu meeskonna panust toidu valmistamisse!” Teisalt ei peaks vein ja kohv olema nii kõrgete hindadega. „Kui palju on vaja vaeva, et veinipudelilt kork ära võtta? Tänapäeval saavad ju kõik veini tõelise hinna sekundite jooksul internetist teada, pole mõtet pudeli hulgihinda kümnega korrutada. Õiglase hinnastamise mõttes peaksid toitude hinnad olema kõrgemad ja jookide omad madalamad,” märgib tunnustatud kokk.
180 Degrees on fikseeritud menüüga fine dining söögikoht. „Mulle tähendab fine dining parimast värskest toorainest kirega kokkamist, mis vajab ka spetsiifilisi oskusi. Mina lihtsalt teen seda, mida armastan, näidates üles austust tooraine vastu. Iga tiimiliige teab täpselt, mida ta peab tegema, ja kõik 15 inimest on kohal kõigil viiel päeval, mil resto avatud on,” räägib Matthias.
Peakokale meeldib väga kalatoite valmistada, samuti artišokkidest eri roogasid välja võluda. „Kui maitseid taldrikule kokku panna, on oluline kogemus – olen juba 21 aastat köögis töötanud. Alati saab erinevaid varasemaid asju uuendada ja parandada, lähtudes hooajalistest saadustest, mis panevad paika roogade raamid.”
Eestlased on Matthiase arvates avatud meelega. Küll aga ei tasu ka siin mängida asjadega, mis ei maitse hästi, olgugi et on huvitavad. „Minu põhimõte on pakkuda inimestele alati ainult parimat – ära kunagi anna kliendile seda, mis sulle ei maitse. Teiseks ei lähe ma iial liiga hulluks. Soovin luua heas mõttes huvitavaid, mitte hullumeelseid maitsekombinatsioone. Inimesed peavad aru saama kõigest, mis taldrikul on.”
Lugejatega jagab peakokk härjapõskede retsepti, mille jaoks toorainet saab turgude lihalettidelt. Kui põski parajasti saada ei ole, tasub tellimus sisse anda, sest veisepõsed pole viimasel ajal populaarsed ainult restoraniköökides, vaid ka kodukokkade seas. 
Hautatud härjapõsed pastinaagipüree ja krõbedate kartulikuubikutega
kartulikuubikud
Lõika pastinaak ja sibul väikesteks tükkideks. Prae aedvilju pannil või sees, kuni need on kergelt pruunistunud. Lisa alkohol ja koor ning lase küpseda, kuni vedelik on peaaegu aurustunud. Töötle panni sisu püreeks.
Puhasta põsed üleliigsest nahast ja jäta jäägid alles. Prae liha kummaltki poolt kergelt pruuniks. Võta põsed pannilt, aseta sinna lihapuhastamisjäägid ja prae läbi. Lisa aedviljad ja prae, kuni tunned röstimislõhna. Lisa tomatipasta ning prae segades kergelt läbi. Vala hulka alkohol ja lase poti sisul keeda, kuni vedelik on peaaegu aurustunud.
taimed ja nii palju vett, et see kataks poti sisu. Küpseta 120-kraadises ahjus
viis-kuus tundi.
pärasteks tükkideks. Jäägid aseta tagasi potti ja lase sisul küpseda, kuni see on paksenenud. Kurna kaste ja serveeri koos liha, pastinaagipüree ja krõbedate kartulitega. Soovi korral aseta lihale kaaviari."
"11.03.2020, 00:05",uudised,https://epl.delfi.ee/artikkel/89185273/vaesusega-silmitsi-omavalitsustel-jai-valja-maksmata-kolm-miljonit-eurot-toetusi,Vaesusega silmitsi. Omavalitsustel jäi välja maksmata kolm miljonit eurot toetusi,"Omavalitsustel jäi peale lastekodulastele mõeldud nelja miljoni euro mullu üle ka toimetuleku- ja matusetoetusteks ette nähtud kolm miljonit eurot. Kõige halvemas olukorras olevate inimeste jaoks mõeldud toimetulekutoetuse rahast jäi seejuures kasutamata koguni 2,4 miljonit.
Sotsiaalminister Tanel Kiige hinnangul on suurte ülejääkide põhjus inimeste paranenud majanduslik olukord. Aina vähem on neid, kelle netosissetulek pärast eluasemekulude mahaarvamist jääb kuus alla 150 euro. Just see summa on toimetulekutoetuse saamise piir.
Sellegipoolest elab iga viies eestimaalane suhtelises vaesuses. Absoluutses vaesuses elab sama palju inimesi kui Saaremaal – ligikaudu 30 000. Need on inimesed, kellel jääb ühe leibkonnaliikme kohta kuus tarbimiseks alla 215 euro.
Absoluutses vaesuses elab sama palju inimesi kui Saaremaal – ligikaudu 30 000.
Toimetulekutoetus määratakse neile, kellel jääb pärast eluasemekulude maha arvestamist kätte veel vähem. Need pole sugugi ainult mõne pahe kätte sattunud inimesed. On ka neid, kes ei leia sobivat tööd või ei saa tööl käia; pensionärid, kes elavad suurtes majades ja korterites, mille kulud on pensionist suuremad; lasterikkad pered.
Paljassaare poolsaare alguses asub üks kolmest Tallinna supiköögist. Sooja kõhutäit saama tulnud Põhja-Tallinna asukatel ei ole kuhugi kiiret. Nad kõnnivad aeglaselt, pilgud maas. Mõni lonkab, mõni taarub. Minnes on neil käes kilekotid, täidetud leiva ja muu kraamiga
Supiköögist astub välja 55 eluaastale liginev Mati. Veel aasta tagasi käis ta mööblifirma laos komplekteerijana tööl, aga siis ütles tervis üles. Mati on laos töötanud terve elu.
„Olen eluaeg püsti olnud, tööd teinud. Nüüd olen sant valmis, ei saa käiagi,” räägib ta, viidates haigele seljale. Kuna Mati on töötuna arvel ja otsib töötukassa abiga omale sobivat tööposti, saab ta iga kuu töötutoetust. Sellega maksab ta koha eest sotsiaalmajas. Töötu abirahaga paralleelselt toimetulekutoetust juurde ei maksta. „Nüüd peab mõtlema, kuidas edasi,” naeratab ta.
Üks puujalaga pensionär räägib, et saab pensioni nii vähe, et täpset summat on häbi öelda. Kuid vastab siiski, et natuke rohkem kui 205-eurone rahvapension. Ta olla toimetulekutoetust küsinud, aga talle öeldi, et pensionäridele ei anta. Tõsi on, et kui inimesel jääb pärast eluasemekulude maha arvamist kätte üle 150 euro kuus, siis ei ole tal toimetulekutoetuse õigust.
Vene rahvusest Viktor, kes räägib vaevu eesti keelt, saab toimetulekutoetust täpselt 150 eurot. Ta on töötu. Küsimusele, kas ta üldse otsib tööd, vastab ta erutatult: „Jaa-jaa, ma tahan, ma tahan töötada, ma tahan töötada! Aga ei ole tööd.”45-aastane Viktor on töötanud 25 aastat laeval. Tal on meremehe teenistusraamat ja viimati töötas ta enda sõnul laeva peal juulis. Nüüd ei taha Viktor enam merele minna, aga maa peal ta enda sõnul tööd ei leia. Viktor ütleb, et võib teha ükskõik missugust tööd. Praegu elab ta enda sõnul на улице.
Paljassaare supiköök kuulub Eesti päästearmeele. Maja administraator Renno Rannamäe arvab, et paljud inimesed, kel on õigus toimetulekutoetusele, ei pruugi sellest ise teadlikud olla. „Kõva hulk on neid inimesi, kes pole teinud midagi selleks, et seda taotleda,” ütleb ta. „Ilmselt nad ei tea sellest võimalusest, sest nende ligipääs infokanalitele on piiratud.”
Rannamäe sõnutsi ei ole ühest kanalit, mille kaudu liiguks info, mida taotlemiseks teha tuleb. „Ei teata, kuhu minna, kuidas minna.” Ta lisab, et tihti ei julge inimesed omavalitsustesse kohale minna, sest neil on oma olukorra pärast häbi.
Pärnu linnavalitsuse sotsiaalosakonna kodutute hoolekande ja toetuste peaspetsialisti Raul Kivi sõnul oli eelmisel aastal 51% toimetulekutoetust taotlenud peresid sellised, kus vähemalt üks pereliige oli töötu. Lastega pered esitasid 33% ja ühe täiskasvanuga pered, sealhulgas üksi elavad täiskasvanud esitasid 27% taotlusi. Ainult 14% toimetulekutaotlusi tuli pensionäridelt.
Kivi sõnul tekivad toimetulekuraskused peamiselt tööealistel inimestel, kes palka ei teeni, sest ei leita sobivat tööd või ollakse muude tegevustega niivõrd hõivatud. Ta tõi näite: kui peres on alla kolme-aastaseid lapsi ja üks vanematest on hõivatud nende eest hoolitsemisega ning ei saa seetõttu tööl käia, siis võib pere sissetulek väheneda sedavõrd, et tekibki vajadus toimetulekutoetuse järele.
Kivi sõnul on toimetulekutoetuste taotluste arv viimastel aastatel vähenenud, sest toimetulekupiiri ei ole tõstetud, kuid inimeste sissetulekud on tasapisi kasvanud ja seetõttu praeguse valemiga enam toetusele ei kvalifitseeruta.
Toimetulekutoetus on viimane õlekõrs
Sotsiaalministeeriumi hoolekande osakonna nõuniku Ulli Luide sõnul on toimetulekutoetuse maksmise tingimused omavalitsustele seadusega täpselt ette määratud ja raha ülejäämisest hoidumine pole omavalitsuse võimuses. Ta toob jääkide tekkimise peamise põhjusena esile selle, et riik tagab omavalitsustele vahendeid samas määras kui eelmisel aastal neil kulus. Luide sõnul on jääkide olemasolu konservatiivse finantsplaneerimise tagamiseks normaalne: nii ei teki omavalitsuses olukorda, kus toimetulekutoetuse vahenditest ei piisaks toetuse välja maksmiseks aasta keskel.
Ka rahandusministeeriumi kohalike omavalitsuse finantsjuhtimise nõunik Andrus Jõgi kinnitab, et toimetulekutoetuse jääk ei ole üldiselt KOV mõjutada. „Palju halvem olukord oleks, kus toimetulekutoetuse väljamaksmiseks saavad KOV-del raha otsa ja riik ei saa ka appi tulla, kuna eelarverea rahad on otsa saanud enne aasta lõppu,” ütles ka Jõgi.
Jõgi lisas, et riiklik toimetulekutoetuse valem ei saaks olla sedavõrd paindlik, et kui arvutuskäigu järgi tuleb toetuse suuruseks kaks eurot, maksab KOV ikkagi välja 200 eurot. „Toimetulekutoetus on sisuliselt kõige viimasem abinõu süvavaesusesse sattumise vältimiseks ja isiku elus püsimise tagamiseks,” selgitas ta. „Seetõttu peab riik tagama olenemata elukohast ühesuguste reeglitega rahalise abi. Kusagil on alati piir: mõni jääb napilt alla ja mõni napilt üle.” Ta lisas, et KOV võib inimestele nende toimetuleku parandamiseks alati oma eelarverahast paindlikemate reeglite alusel juurde maksta.
Narva linna sotsiaalabiameti direktori Jelena Vassiljeva sõnul on toimetulekutoetuse saajateks madalapalgalised, töötud, lasterikkad pered, üksi elavad inimesed, osalise töövõimega inimesed, pensionieelikud, kelle on raske tööd leida, ja vanaduspensionärid, kellele on määratud rahvapension. „Kindlasti on taotlejate seas ka sõltuvusega inimesi ja neid, kellel on võlakohustused,” ütleb ta. „Mõnikord kuuluvad taotlejate hulka ka vanglast vabanenud isikud.”
Toetust 41 senti kuus maksti üksi elavale vanaduspensionärile, kes saab iga kuu 205 eurot rahvapensioni.
Ent väljamakstud summad on nii mõnigi kord imepisikesed. Sotsiaalkindlustusameti andmetel oli kõige väiksem toimetulekutoetusena välja makstud summa eelmisel aastal 32 senti kuus. Toetust, mille suurus jäi alla ühe euro kuus, maksti Eestis 46 inimesele. 310 inimest said toetust vähem kui viis eurot kuus.
Tartu linnavalitsuses oli väikseim välja makstud toetus 41 senti kuus, selle saaja oli üksi elavvanaduspensionär, kes saab iga kuu 205 eurot rahvapensioni. Tartu linnavalitsuse sotsiaaltööteenistuse juhataja Inge Kooli sõnul kujunes toetus välja sama valemiga, mille alusel makstakse kõiki toimetulekutoetusi: toimetulekupiirile liidetud eluasemekuludest lahutatakse maha sissetulek. Nii tuligi pensionäri toetuseks vähem kui pool eurot.
Kool soovitab rangest valemist hoolimata teha toimetulekutaotluse ka neil, kes valemi järgi sellest napilt ilma jäävad, sest sel juhul on neil õigus toiduabile. Tema sõnul ei saa paljud muude sotsiaalteenuste, näiteks peavarju või supiköögi abi saajad toimetulekutoetust, sest nende sissetulek – näiteks töövõimetoetus või rahvapension – tagab neile toimetulekupiiri, mis on üksi elavatel inimestel 150 eurot kuus.
Tallinnal suurim matusetoetuse jääk
Matusetoetuse jääk oli kõige suurem Tallinnas. Teised suuremad linnad maksid selleks ette nähtud raha taotlejatele välja või jäi raha vähem üle. Kokku jäi pealinnal eelmise aasta lõpu seisuga matusetoetust üle 411 636 eurot ehk üle poole kogu Eestis üle jäänud 750 000 eurost. Tallinna sotsiaal- ja tervishoiuameti sotsiaalhoolekande- ja terviseosakonna juhataja Raimo Saadi sõnul kanti eelmise aasta ülejääk sellesse aastasse. „Jäägi tekkimist soodustab, kui inimesed toetust ei taotle,” selgitas ta.
Pärnu linnavalitsuse sotsiaalosakonna kodutute hoolekande ja toetuste peaspetsialisti Raul Kivi sõnul jäi neil matusetoetust üle seetõttu, et inimeste esitatud taotlusi oli vähem kui riiklikult planeeritud."
"07.01.2017, 00:05",valismaa,https://epl.delfi.ee/artikkel/76833090/soome-katsetab-kodanikupalka-2000-tootut-hakkab-riigilt-raha-saama,Soome katsetab kodanikupalka: 2000 töötut hakkab riigilt raha saama,"Kujutlege, et olete töötu, kes saab ühtäkki sotsiaalkindlustusametilt kirja, milles öeldakse, et edaspidi hakkab riik iga kuu teisel tööpäeval kandma teie pangakontole 560 eurot. Raha vastuvõtmine on kohustuslik ja osta võite selle eest kõike, mida tahate – aktsiaid või viina, vahet pole. Ja kui te kasvõi hommepäev firma asutate või tulusa palgatöö leiate, siis ärge arvake, et see teid riigi raha vastuvõtmisest vabastab! Kõlab ju nagu üsna meeldiv kohustus?
Täpselt sellise teate said nädal tagasi 2000 töötut soomlast, kes loositi osalema esimeses riiklikus kodanikupalga eksperimendis. Projekt kestab kaks aastat ja siis hakkab sotsiaalministeerium hindama, kuidas eksperiment õnnestus. Kas töötud muutusid täiesti apaatseks ja hakkasid luuslanki lööma? Või – nagu korraldajad loodavad – suunasid oma energia lisaraha teenimisse, vabatahtlikutöösse või täiendusõppesse?
Selleks et eksperimendis osalejate loomulikku käitumist mitte kallutada, jäetakse nad selle jooksul rahule ja neile ei esitata ühtegi suunavana mõjuda võivat küsimust. Kui nad tööle lähevad ja maksu maksma hakkavad, peegeldub see riigi statistikas niigi. Alles pärast eksperimendi lõppu alustatakse osalejate põhjalikku intervjueerimist, et näha, kas ja kuidas nende elu kahe aasta jooksul muutus.
Programmist lahkumine toimub üksnes erijuhtudel, nagu surm, vangiminek või välismaale kolimine. Kuna osalemine on kohustuslik, tagab Soome riik, et ükski osaleja selle tõttu rahaliselt ei kaotaks. Nii et ehkki programmis osalejad kaotavad osa oma senisest töötukindlustusest, on neil endiselt õigus saada lastetoetusi ja muud säärast abiraha.
Ehkki ettevõtmine võib paljude arvates kõlada logelemise propagandana, ei ole eesmärk niisama raha loopida, vaid inimesi tagasi tööturule tuua. Nagu kodanikupalga toetajad märgivad, julgustab praegune töötutoetuse süsteem pigem koju jääma. Mõnes riigis tähendab juba väikse tööotsa vastuvõtmine kogu toetusest ilmajäämist, soomlased peavad sellisel puhul nägema vaeva tšekkide ja avaldustega ning jälgima, et nad jumala eest liiga palju ei teeniks. Samal ajal kulutab aruandlusega tegelemine ja rikkumiste otsimine riigi ressurssi.

Põlissoomlaste parteisse kuuluv sotsiaalminister Pirkko Mattila on kodanikupalga katsetamist põhjendanud just argumendiga, et praegu on koju sotsiaaltoetuse peale jäämine paljude jaoks ahvatlevam kui tööleminek. Omaette teema on see, et kaugemas perspektiivis jääb töökohti niikuinii vähemaks, sest automatiseerimine võtab need üle.
Aga Soome ei ole oma eksperimendiga üksi. Juba 1970-ndatel toimus sama eksperiment Kanada Manitoba provintsis, kuid hiljem võimule tulnud konservatiivne valitsus ei vaevunud tulemustega tutvuma. Mullu pandi üldise kodanikupalga kehtestamine referendumile Šveitsis, aga rahvas lükkas selle ülekaalukalt tagasi. Richard Nixoni samalaadne plaan läks 1969. aastal läbi USA esindajatekojas, ent takerdus senati vastuseisu.
Kui Hollandi parlament lõpliku jah-sõna annab, käivitub sotsioloogide eestvedamisel tänavu samasugune juhtprojekt neljas Hollandi linnas: Utrechtis, Tilburgis, Groningenis ja Wageningenis. Valitsus on asjaga juba päri.
Katse sisu oleks pisut teistsugune kui Soomes. Osalejad valitaks töötute vabatahtlike seast, kellest osa hakkab saama samamoodi palka nagu Soomes, ilma et neilt midagi vastu nõutaks. Teised hakkavad 960-eurose sissetuleku kõrval saama preemiat, kui nad vabatahtlikutööd teevad. Kolmas grupp saab kodanikupalka, aga neil ei lubata üldse tööd teha. Neljandale grupile antakse raha, aga tingimusel, et kui nad vabatahtlikutööd ei tee, siis peavad selle tagasi maksma. Viies grupp on taotlejad, kes soovisid kodanikupalka, aga jäävad sellest ilma. Kuues on kontrollgrupp, kes saab tavalist töötu abiraha.
Kodanikupalk on kõne all ka Prantsusmaa presidendivalimistel, kus selle hiljuti tõstatas sotsialistide eelvalimiste kandidaat, endine haridusminister Benoît Hamon. Tema sõnul võiks iga prantslane hakata teenima 750 eurot kuus. Seal on ettepaneku ägedaimad vastased kommunistid ja teised äärmusvasakpoolsed, kelle sõnul tähendab see hiiliva vaesuslõksu kehtestamist. Skeptiline on ka ekspeaminister Manuel Valls, kes 22. jaanuaril toimuvad eelvalimised suure tõenäosusega võidab. Tema arvates tuleks pigem rääkida miinimumpalga tõstmisest. Kolmas kandidaat, endine majandusminister Arnaud Montebourg märkis, et kui tõesti igale prantslasele selline summa maksta, kuluks sellele pea kogu Prantsusmaa riigieelarve.

Tugevaim Soome kodanikupalga eksperimendi vastane argument on samasugune. Taloussanomat tsiteerib Nordea panga ökonomisti Olli Kärkkäinenit, kelle sõnul võtaks samasugustel alustel kõigile soomlastele kodanikupalga kehtestamine riigieelarvest 10–15 miljardit eurot aastas. Olukorras, kus Soome riigieelarve on 50 miljardi euro ringis, pole see eriti realistlik.
Igal juhul on projekt juba praegu toonud Soomele tema 100. sünnipäeva aastal ohtralt rahvusvahelist tähelepanu. Sotsiaalkindlustusamet saab välisajakirjanikelt päevas kümneid telefonikõnesid ja kirju, ukse taga trügivad New York Times, Le Monde, Al Jazeera ja teised.
Soome sotsiaalkindlustusameti õigusosakonna juht Marjukka Turunen selgitas hiljutises teleintervjuus, et katse eesmärk ei olegi niivõrd kodanikupalka õigustada, kuivõrd inimeste käitumismustrite kohta infot koguda. Ta märkis, et praeguses majandusolukorras vajab Soome sotsiaaltoetuste süsteem igal juhul reformi, aga pole sotsioloogilist infot selle kohta, millisest toetusest on kasu ja mis on pigem pidur. „Kui me ei jälgi inimeste käitumist, siis me ei saagi seda infot,” lausus Turunen. „Kindlasti jääbki osa katsealuseid kušetile pikutama. Aga mina arvan, et paljud neist muutuvad hoopis aktiivsemaks.”
Palgasaaja: pääsesin justkui tagasi kodanike sekka, saan nüüd keskenduda muulegi
Üks neid, kellele loosiõnn naeratas, on Lääne-Soome maakohas Jurvas elav Juha Järvinen. 38-aastane Järvinen oskab valmistada igasuguseid asju: mööblit, šamaanitrumme, kiviskulptuure... Peale käsitöö huvitab teda fotograafia ja veebidisain. Noorukina töötas ta kaablitehases ja siis tegi oma firma, mis tegeles nikerdatud pildiraamide valmistamisega. Firma läks 2012. aastal pankrotti ja uut tööd Järvinen ei leidnud. 
Ta ütleb LP-le, et tunneb, nagu talt oleks vahepeal kodakondsus ära võetud ja nüüd anti see uuesti tagasi.
„Ma olen praegu kohutavalt õnnelik,” märgib Järvinen. „Järgmised kaks aastat saan keskenduda millelegi muule kui lihtsalt toidu hankimisele.” 
Esimese asjana tegi ta veebilehe, kus reklaamida oma käsitööd – see on üks töö, mida robotid inimestelt niipea ära ei võta. Sügiseks loodab ta asutada uue firma. „Elan pärapõrgus ja 20 aasta eest oleks mu ainuke võimalus olnud siinsamas tööd leida,” ütleb ta. „Nüüd toob tehnoloogia kogu maailma koju kätte.”
Järvineni sõnul on tal juba praegu suur hulk ideid, mida edasi tegema hakata. „Olen lugenud uuringuid, et vaesed inimesed tegelevad peamiselt muretsemisega, kuidas täita põhivajadused, kust saada toitu, riideid ja peavarju,” sõnab Järvinen. „Neil pole lihtsalt aega millelegi loovale mõelda. Mina olen kunstiinimene, kes saab hakkama vähesega ja suudab ikka rahul olla. Aga ma tahan töötada, ma tõesti tahan töötada.” 
Tema veebileht on alles arenduses, aga kui tahate soetada õiget lapi kombe järgi tehtud trummi, võite sellega juba praegu tutvuda aadressil www.yxpila.com."
"20.09.2019, 00:10",arvamus,https://epl.delfi.ee/artikkel/87476781/terav-kusimus-kas-elektritoukerattad-peaks-konniteedelt-ara-ajama,TERAV KÜSIMUS | Kas elektritõukerattad peaks kõnniteedelt ära ajama?,"Elektritõukerattad on tulnud meie linnapilti, et jääda. Või kas ikka? Suurtel kiirustel kitsastel kõnniteedel jalakäijate vahel vuravad masinad on paljud päris ära kohutanud. Kus aga hirm kõige suurem, seal keeld kõige lähem.
Kiired masinad kindlasti
Nagu sageli, on saatan detailides.
Kas elektritõukeratast, monoratast, rulluisutajat, jalgratturit saab võrdsustada jalakäijaga? Minu meelest mitte. Paljud abivahendid võimaldavad liikuda üle 50 km tunnis. Nii kiire „jalakäijaga“ teised liiklejad ei arvesta. Kui selline abivahendil liikuja on uljas ning muudab järsku kurssi, on see ootamatu, ohtlik, kokkupõrge võib olla surmav nii talle kui ka teistele. Kõnniteel peaks tavalisel jalakäijal olema eesõigus mistahes abivahendiga liikuja ees, ainus erand on ratastool.
Teiseks tuleks keelata kõnniteel mootoriga abivahendiga liikuda kiiremini kui teatud kiirusel, näiteks 10 km/h. Ilmselt ei kujune kõnnitee politseile uueks kiirusemõõtmise tandriks, kuid reegel on vajalik. Jalakäijatega võrreldes oluliselt kiirem sõiduk ei peaks liikuma kõnniteel. Kõnniteel võiks olla keelatud iga mootoriga abivahend/sõiduk, mis saab sõita näiteks üle 20 km/h, välja arvatud ratastool. Miks mootoriga? Sest harilikud jalgrattad ja rulluisutajad on traditsioonilised ning nende kasutajad ja jalakäijad oskavad paremini teineteisega arvestada.
Kolmandaks on tarvis selgust, kes annab teed, kui lõikuvad auto, jalakäija ning tõuksi, monoratta, jalgratturi, tasakaaluliikuri, mopeedi, rulluisutaja, rullsuusataja teed kõnniteel, sõidutee ja kõnnitee ristumiskohal, ülekäigurajal. Peaks olema nii, et kõnniteel peavad kõik teised alati andma teed tavalisele jalakäijale ja ratastooliga liikujale. Praegu on mõned abivahendiga liikujad jalakäijaga võrdsustatud ja see võib segadust tekitada. Jalakäija, kes astus tagasi vaatamata ja suunamärku andmata kõnniteel sammu paremale, ei peaks vastutama talle tagant otsa sõitnud tõuksijuhi või jalgratturi ravikulude eest.
Kindlasti mitte sõiduteele
Võimalusel soovitame elektritõukerattaga sõita alati jalgrattateel. Meie unistus on, et kõiki Eesti linnu läbiks suurepärane jalgrattateede võrgustik, kus saab sõita nii jalgratta kui ka elektritõukerattaga. Praegu see kahjuks nii ei ole. Loodetavasti innustab elektritõukerataste populaarsus linnaplaneerijaid ka rohkem jalgrattateid rajama.
Sõiduteel me elektritõukerattaga kellelgi sõita ei soovita. Tõukerattal seisev inimene on madalamal kui jalgrattal istuja ja autojuhid ei ole harjunud sellist liiklusvahendit märkama. Nii et see ei ole sõitjatele kindlasti ohutu lahendus. Peale selle on elektritõukerataste kiirus võrreldes üldise liiklusvooluga oluliselt väiksem, nii et see ei oleks ka liikluse seisukohalt mõistlik.
Nii jääbki üle ainult kõnnitee. Mõistagi on iga tõukerattaga sõitja vastutus, et liiklemine oleks ohutu nii neile endile kui ka kõigile teistele liiklejatele. Sellepärast tuleb tõukerattaga kõnniteel sõites valida selline sõidukiirus ja -trajektoor, mis ei ohustaks ühelgi moel jalakäijaid.
Tuletame seda elementaarset reeglit oma kasutajatele rakenduses meelde, samuti oleme korraldanud ohutuspäevi, kus me räägime, kuidas tõukerattaga turvaliselt liikluses osaleda. Kokkuleppel linnadega oleme renditavate tõukerataste sõidukiiruse piiranud esialgu 20 kilomeetrile tunnis.
Ratturitega võrdne kohtlemine
On ilmselge, et elektritõukerattaga (ETR-iga) sõitev isik kujutab endast suure liikumiskiiruse ja kehamassi kombinatsiooni tõttu klassikalistele jalakäijatele ohtu. Juba on toimunud ka ETR-iga liiklejate ja tavajalakäijate kokkupõrkeid, mille tagajärjed võimaldavad järeldada, et ETR-iga liiklejad on liikluses üsna ohtlikud. Samas pole Tallinnas nii tihedalt jalakäijaid nagu näiteks Pariisis või Barcelonas, kus on kõnniteedele ETR-ide lubamise kohta võetud rangemad seisukohad.
Tallinn on pakkunud seaduste muudatusettepanekuid, mille tulemusena hakkaks ka tõukeratta ja ETR-i juhtidele ehk tõukeratturitele kehtima LS § 31 lg 3 regulatsioon, mis keelaks neil kõnniteel, jalgteel ning jalgratta- ja jalgteel sõites jalakäijat ohustada või takistada ning kohustaks jalakäija vahetus läheduses sõitma jalakäija tavakiirusega. Kõnealune muudatus aitaks tagada jalakäijate ohutuse kõnniteedel. Samal ajal on jalgratturite seisukohast oluline, et jalgrattateedel oleks tõukerattal kohustus liikuda sarnasel kiirusel kui jalgrattur, et omakorda mitte tekitada ohtu põhjendamatult aeglase liikumiskiirusega.
Teed uute regulatsioonide asemel
Kas elektrirattad peaksid olema kõnniteel? Ei, muidugi mitte, aga... Vaat see AGA on kõige olulisem asi. Linnas peavad olema kergliiklusteed, sellised, kus saavad sõita elektrijalgrattad, tõuksid, tasakaaluliikurid, tavalised jalgrattad ja kogu see arsenal, mida ei olegi otstarbekas kõnniteel või autoteel kasutada. Kergliiklustee aga ei ole maha tõmmatud vöödid ja kogu lugu. See on tee. Tee, mis on aasta ringi hooldatav ja hooldatud. Ilmselt edaspidi robotitega.
Ja siis olekski nii, et jalakäiad käivad oma radadel ja mehaanilised ning elektrilised kergliiklejad oma radadel ja autod ja muu selline kraam oma radadel.
Tallinnas oleks vaja selleks, et eri kiiruse ja liikumisviisiga kulgejad üksteist ei häiriks, 300–350 km aasta ringi hooldatud ja ohutult ning siledalt sõidetavaid kergliiklusteid. Võimalik, et siis tehtaks ka nii 60–80 000 retke iga päev just neil teedel. Pigem tehtakski. Võibolla, et seetõttu jääks tekitamata 50–100 000 tonni CO2 aastas?
Inimestele elektritõuksid meeldivad. Jah, neil on probleeme dünaamika ja stabiilsusega, aga see pakub pinget ja kindlasti meisterdatakse neidki aina paremaid. Tallinna linnapea mainis, et auto on õnne allikas ja staatuse sümbol. Nojah. Mis staatuse sümbol see ikka on – kast, milles ummikus istuda ja oma närve proovile panna.
Selmet hakata nuputama järjekordseid regulatsioone selle kohta, kes, kuidas, millega, kui kiirelt ja miks võib sõita või kõndida või hüpata ja karata ja kuidas nad seda saavad või tohivad kõik koos teha, tuleb end kokku võtta ja luua olukord, et kõigile jaguks ruumi. Ja mis peamine – kõigil peavad olema võrdsed võimalused ning tervislik, madala energiakulu ja ökoloogilise jalajäljega linnas liikumine võiks olla eelistatud."
"07.09.2016, 00:10",sport,https://epl.delfi.ee/artikkel/75548185/eesti-jalgpallikoondis-kas-ujume-voi-upume,Eesti jalgpallikoondis: kas ujume või upume?,"Magnus Pehrsson alustas Eesti koondise eesotsas teist valiktsüklit. Pisut üle kahe aasta ametis olnud 40-aastane rootslane on punktis, kus ennast millegagi välja vabandada pole enam võimalik: peatreener on saanud selle ajaga juurutada oma arusaamised, tõekspidamised ja mängujoonised. Alanud valiktsükkel on uju-või-upu-olukord: üksnes aeg näitab, kas Pehrssonil on piisavalt kopsumahtu, et pärast vahepealseid tagasilööke pinnale tõusta ja sinisärgid ka tulemusi tegema panna.
Jalgpallikoondise treeneri tööd tuleb hinnata valiktsüklite, mitte üksikute mängude kaupa – FIFA edetabelikoht ja sõprusmängud on ainult vahend, mitte eesmärk. Heaks näiteks võib tuua eelmise peatreeneri Tarmo Rüütli, kelle vallandamist nõudsid paljud jalgpallisõbrad pärast võõrsil saadud kaotust Fääri saartele. Jalgpalliliit võttis asja aga rahulikult, lasi Rüütlil tsükli lõpuni töötada ja tulemust teame kõik: 2011. aastal jõudsime Fääridele kaotamise kiuste EM-valikturniiri play-off’i ehk meie vutiajaloo parima tulemuseni.
Tähelepanuväärne on ka tõsiasi, et Rüütli parimaks jäi just tema teine valiktsükkel, kusjuures Pehrssoni esimene valiksari möödus ehk isegi pisut paremini kui tema eelkäija debüüt. Kannatlikkus on voorus, isegi jalgpallis.
Bosnia meeskonna pressikonverentsil, kus kohal olnud Eesti meedia võtmerolli ei mänginud, võttis nende koondise endine kapten, 35-aastane keskkaitsja Emir Spahić vaevaks eestlased kättpidi läbi tervitada ning endast kena ja viisakas mulje jätta. Ühe kohaliku ajakirjanikuga vesteldes selgus aga, et tegu oli pigem omamoodi näitemänguga.
„Ta on tegelikult päris ebameeldiv inimene. Kui kõik on hästi või mäng pole alanud, võib ta olla väga sõbralik ja tore, aga kui asjad hakkavad vähegi kiiva kiskuma, läheb ta väga mürgiseks,” rääkis kohalik reporter. „Ebaõnnestumistes on alati süüdi kõik peale tema enda – vahel on ta tahtnud ajakirjanikel üldse kohtumistel käimise ja mängijatega suhtlemise ära keelata, sest arvab, et see on koondise kehvade esituste põhjuseks.”"
"21.10.2016, 00:00",sport,https://epl.delfi.ee/artikkel/75987231/bulgaaria-ass-peatas-zopi,Bulgaaria äss peatas Zopi,"25-aastane Dimitrov kuulus veel tunamullu suvel pärast Wimbledonis poolfinaali jõudmist maailma esikümnesse –ta kõrgeim edetabelikoht oli koguni kaheksas. Järgnes vormilangus ja mitu treenerivahetust, kuid sellest hoolimata on Dimitrov praegugi ATP pingerivis kõrgtaset peegeldaval 18. real. Eesti esireketil Zopil oli enne duelli vastu panna 234. koht.
Eile peaväljakul peetud kohtumises sai eelkõige määravaks Dimitrovi kindlus otsustavatel punktidel. Pikki ja haaravaid pallivahetusi jagus küllaga, ent lõpuks kanti protokolli soosiku võidunäitajad 6 : 3 ja 6 : 2. EPL"
"28.03.2021, 21:27",arvamus,https://epl.delfi.ee/artikkel/92974263/toomas-alatalu-moldovas-ikka-auklik-valitsus-ja-presidendivaenulik-parlament,Toomas Alatalu: Moldovas ikka auklik valitsus ja presidendivaenulik parlament,"Viirus räsib – neljapäeval registreeriti rekordiline nakatunute juurde kasv – 2273 ja surnute koguarv jõudis 4461ni. Reedel teatas vaktsiinidooside kinkimisest Hiina, esimesena tegi seda Rumeenia ja Moldova oli ka Euroopa Liidu vaktsiinide abiprogrammi COVAC esmasaaja. Riigile on abi lubanud Euroopa Komisjon, Maailmapank ja EBRD.
Äratuntav soosimine selgitub lihtsalt – novembris valiti selle väikeriigi presidendiks Maia Sandu, Harvardi ülikooli lõpetanu ja Maailmapangas töötanud spetsialist, kes on lubanud riigi reformida, korruptsiooni vähendada ja Euroopa Liitu viia. Poliitikas on ta vaieldamatu autoriteet omadele ja läbilöögivõimeline mujal – eelmisel nädalal pidas ta näiteks kõnelusi USA firma Johnson&Johnson juhtidega vaktsiinide ostmiseks.
Tema vastas kodus aga seisab parlament, kus enamus (58 liiget 101st) kuulub avalikult Putini-truule Igor Dodonile, keda Sandu valimistel võitis. Antud parlament valiti veebruaris 2019 ja kuna oli selge, et Euroopa-meelne president üritab erakorraliste valimiste abil saada enda poliitikale toeks ka Euroopa-meelset parlamenti, siis organiseeriti asjad nii, et detsembris võeti vastu hulk seadusi tagamaks vana parlamendi jätkamist ning seati ametisse piiratud volituste ja koosseisuga ajutine valitsus. Seda kõike enne volituste üleminekut uuele presidendile. Temalt on aga järjepannu nõutud Moskva-meelse valitsuse ametisse panekut. Seda isegi Kremlist kõlanud sõnumite saatel. Dodonil on kogu aeg käepärast 54 allkirjaga paber, kinnitamaks, et valitsus saab moodustatud, ent nende hulgas on ka neid, kes rahvusvaheliselt tagaotsitavatena peaksid pigem trellide taga istuma. 22. märtsil võetigi peaprokuröri nõudel kahel parlamendiliikmel ära nende puutumatus, mis üksnes teravdas vastasseisu.
25. märtsil oli ettenähtud presidendi pakutud teise peaministrikandidaadi ja tema pakutud valitsuse usaldushääletus. Sedapuhku jättis parlamendienamus üldse kohale ilmumast ja hääletus tuli ära jätta. Seejärel tuldi küll kohale ja võeti vastu resolutsioon, mis teatas, et parlament, s.t. nemad laiali ei lähe. Mõistagi oli tegu põhiseaduse rikkumisega ja nii president kui ka enamus pöördusid järjekordselt konstitutsioonikohtusse. Selle 29. märtsiks lubatud otsustest peaks selguma – kas jätkab praegune ajutine valitsus või asendatakse see millegi päris-valitsuse laadsega ning millal tulevad erakorralised valimised. President loodab, et mais-juunis, Dodon – et hiljem kuni järgmise aastani välja. Kumbki pool kinnitab, et esmalt tuleb pandeemia kontrolli alla saada piisava arvu inimeste vaktsineerimisega.
Neljapäeval võttis president üle hulga aja vastu Venemaa suursaadiku Moldovas Vasnetsovi koos tema majandusnõunikega. Arutati muuhulgas ka Venemaa vaktsiini SputnikV saamist, mille kohta Moldova enda saadik Moskvas Golovatiuc, - kes on praegu Dodoni kandidaat peaministri kohale -, jõudis eelnevalt tähendusrikkalt öelda, et selle saamine sõltub vajalikust õhkkonnast ja inimestel olgu võimalus vaktsiini valida. Ühesõnaga käib üks suur poliitmäng ja samas on kohalik poliitiline kemplemine üpris näotu. 48-aastane Sandu on vallaline ja lastetu, mida on senistes valimiskampaaniates kasutatud talle mitmete siltide kleepimiseks. Ka praegu pöörduvad paljud meespoliitikud Dodoni eestvedamisel tema poole nii oma kui vene keeles tiitliga „Missis President“ (tegu on prantsuse keelt võõrkeelena kasutava riigiga).
Veel jaanuaris viitas president sellele, et vajalikul hetkel tulevad tänavatele tema toetajad. Nüüd on sama lubanud ka Dodoni seltskond ning kumbki pool teab suurepäraselt, et pandeemia seisukohalt on see lubamatu. Ehk siis – tuleb kompromiss leida ja täisvolitustega valitsus ametisse saada.
Eks näis, mida toob uus nädal."
"24.09.2020, 19:19",arvamus,https://epl.delfi.ee/artikkel/91148091/andre-hanimagi-jalgratturite-survest-tomatitega-rohelist-pealinna-loopides-lendavad-kaikad-me-koigi-kodaratesse,Andre Hanimägi jalgratturite survest: tomatitega rohelist pealinna loopides lendavad kaikad me kõigi kodaratesse,"Meil tuleb arvestada, et täna on ratta seljas liiklemas vaid ca 4% pealinlastest ning ratas ei saa ka suurima soovi korral asendama autot või ühistransporti, mida kasutatakse Tallinnas liiklemiseks vastavalt 53% ja 31% juhtudel.
Praegu täieneb pealinna jalgrattateede võrgustik ligikaudu 10 kilomeetrit aastas ning jalgrattastrateegias nimetatud eesmärgid aastaks 2027 on suures osas täidetavad. Kas oleme aga ühiskonnas valmis seda protsessi kiirendama ja panustama märgatavat lisaraha jätmaks autod minevikku ning asendamaks neli ratast kahega tööle või kooli sõitmiseks nii suvel kui ka talvel?
Rattatee revolutsiooni pole vaja
Kui Keskerakond tegi Tallinnas ühistranspordi kõigile pealinna elanikele tasuta kättesaadavaks ning võõpas asfaldile ühistranspordirajad olid need tollal märgilised. Tehtu vastu võideldi poliitiliste oponentide poolt veel tükk aega valimistest valimistesse. Siis tehti justkui liiga palju ning kiiresti.
Täna leitakse, et tehtud on liiga vähe ja aeglaselt. Autode arv kasvab ning turvalisi rattateidki pole kaugeltki piisavalt. Ruumi pole aga tänavatele paraku juurde tulnud ehk uute teede rajamine saab toimuda vaid autode ja/või busside ning haljasalade arvelt. Need valikud pole lihtsad ja vajavad hoolikat läbimõtlemist, sest kasu asemel võib valede valikutega tekitada hoopis kahju - nii majandusele, aga ka keskkonnale ummikute suurenedes ning liikumiskiiruse vähenemisel.
Pariis, Berliin, London on linnad, mida armastatakse tuua viimasel ajal eriliselt välja pealinnadena, kes koroonakriisi kasutasid ära rattasõidu mugavamaks muutmisel ja kelle eeskuju peaksime järgima. Üle maailma rajati tänavu tõepoolest rohkelt ajutisi nn pop-up rattateesid kui ka neid, mis võtsid jäädavalt ära ruumi sisepõlemismootoritelt. Osad alad suleti liiklusele täielikult. Muudatuste kulud ulatusid sadadesse miljonitesse eurodesse. Suurbritannia panustab lausa kaks miljardit naela paketile, mis peaks suurendama rattasõitu ja jala käimist, et vähendada survet ühistranspordile.
Just koroonaviiruse mõju ühistranspordile ja vajadus hoida sotsiaalset distantsi pani suurlinnad kiiresti liigutama. Ca üheksa miljoni elanikuga Londonis kasutas enne kriisi liikumiseks ühistransporti samas suurusjärgus ja isegi rohkem inimesi kui isiklikku autot. Ja kuigi inimesed on taas kodukontoritest nina välja pistmas ning autode arv tänavatel taastunud kriisile eelnevale tasemele, pole ühistranspordiga sõitjate arv normaliseerunud. Londoni metroo kasutus on 70% väiksem kui enne koroonakriisi, bussiga sõidab 53% vähem kui eelmisel aastal.
 Sarnane tendents on ka teistes suurlinnades. Nii Berliini, Londoni kui ka Pariisi (eriti kahe viimase) puhul on tegemist linnadega, mis juba koroonakriisi maadlesid suurte ummikutega ning saastunud õhuga. Tallinn jääb nendes näitajates - nii ummikutes istutud aja kui ka õhusaaste osas - õnneks kaugele maha. Õhk on Tallinnas Euroopa suurlinnadest üks puhtamaid. Tallinn ei pea hüppama pea ees vette ja hiljem vabandama tehtu eest kui meil on aega teha asju hoolikalt ning läbimõeldult.
Roheliseni viib erinev tee
Vahest seetõttu poleks tallinlased ka eriliselt huvitatud Londonis rakendatavatest ummikumaksudest või toomaks Tallinna Pariisi linnapea Anne Hidalgo eesmärki kaotada 72% parkimiskohtadest linna tänavatelt. Kuigi kõigi erakondade eesmärk on veelgi rohelisem pealinn, on erinev tee selleni jõudmisel. Kõige jõulisemalt esinevad sotsiaaldemokraadid, kes aga tunduvad hüppavat enne kohalikke valimisi ühest kampaaniast teise.
Kui veel hiljuti kirjutas Tallinna sotsiaaldemokraatide juht Raimond Kaljulaid linnavõimu kuriteost just autosõitjate vastu, sest tema hinnangul ei panustata piisavalt sõiduteedesse raha, siis pärast lömastatud tomateid on prioriteet nihkunud hoopis ratturitele, kelle sõidud peaksid tulevikus kinni maksma autojuhid läbi Tallinna teemaksu ning üleriigilise automaksu. Kuidas saavad mõlemad olla prioriteet on paraku veidi arusaamatu, eriti kuna vastu on Kaljulaid ka uutele teeprojektide - näiteks valminud Reidi teele - mis annavad just võimaluse projekteerida ja ehitada välja uued ja turvalised liikumiskoridorid kergliiklejatele.
Sotsiaaldemokraatide Kesklinna linnaosa vanema kandidaat Karin Paulus on rõhutanud, et tema kaotaks kõik autod vanalinnast, mis tähendaks eriliselt põnevat elukorraldust vanalinna elanikele ning ettevõtetele kohas, mida koroonakriis niigi on enim räsinud. Igaühele oma ning valimistel selguvadki ideed, mis elanike poolehoiu võidavad. Olen üpris kindel, et eesmärk paremast Tallinnast on kõigil ühine.
Samas on aga kurvastav, et erinevad kampaaniad tänase linnavõimu püüdluste vastu on mõjutamas ka meie soovi saavutada Rohelise pealinna tiitel, mille nimel on väga suurt tööd tehtud. Nimelt on Euroopa Komisjonile kas poliitilistel või südamemure tõttu teada antud, et Tallinn ei kõlba rohelise pealinna tiitlile ega seega ka 300 000 tiitliga kaasnevale eurole, mis annaks lisatõuke rohelisema linnakeskkonna loomisele.
Muidugi on Tallinnas probleeme, mida veel ei ole jõutud lahendada, kuid püüame töötada üheskoos ja liigume õiges suunas võimaluste piires. Tomatitega rohelise pealinna ideed loopides kukuvad rattalt mitte linnaisad, vaid me kõik, kes soovime rohelisemat ning veelgi ilusamat pealinna."
"14.10.2016, 00:10",kultuur,https://epl.delfi.ee/artikkel/75911305/usa-presidendivalimiste-taustal-on-oige-tunnustada-isepaist-poeeti,USA presidendivalimiste taustal on õige tunnustada isepäist poeeti,"Juba praegu diskuteeritakse sotsiaalmeedias aktiivselt, kas on õigustatud otsus anda kirjandusauhind pigem muusiku ja laulukirjutajana tuntud loojale. Ma väidan, et Bob Dylani puhul on see tõesti põhjendatud. Ei ole palju laulukirjutajaid, kelle looming on nii selgelt ja tugevalt just teksti ja lugude jutustamise põhine, õigemini, Dylan ongi pigem tekstilooja, kes lihtsalt väljendab end muusikaliselt. Kes on näinud filmi „I’m Not There”, mõistavad ehk paremini, mil moel tema tekstid ja mõttemaailm on loonud lugusid, karaktereid, stsenaariume ja olustikke.
Meie tänapäeva kultuuriloos ei ole ka palju isikuid, kel on oma tekstilise eneseväljenduse kaudu nii tohutu mõju olnud. Ta on olnud ühe põlvkonna hääl, ta on oma publiku jaoks olnud mõttemajakas, kes on aidanud sõnastada ning väljendada sügavaid ja olemuslikke teemasid. Muusikaline eneseväljendus on tema jaoks olnud teksti edastamise meedium.
Eestis ei ole Dylani loomingul kindlasti olnud piisavat kõlapinda ja seda väga selgel põhjusel: kuni 1991. aastani olime me maailma kultuuriloost ära lõigatud. Need, kes Dylani loominguga koos kasvasid ja arenesid, pidid selleni jõudmiseks erakordselt palju vaeva nägema. Üks väärtus, mille nõukogude võim meilt röövis, oli praeguse popkultuuri arenguga koos kasvamine. Bob Dylan esines Tallinnas 2008. aastal. Selle kontserdi piletimüük jäi nukraks, kuid selle sündmuse toimumine oli väga paljude meie enda poeetide ja muusikute jaoks eluliselt oluline. Mõne jaoks neist ainus kord, kui ta leidis põhjuse Saku suurhalli astuda.
Pärast Tallinna kontserti arutleti palju selle üle, miks vanameister suure osa kontserdist publiku poole seljaga oli. Mõned pidasid seda ebaviisakaks või arrogantseks, aga ma usun, et see oli Bob Dylani viis distantseerida iseenda isik ja nägu oma loomingust. Tema looming ja poeetiline mina on suuremad kui tema reaalne isik ning tüüpstaarilikele poosidele rõhumise jättis ta juba 1960-ndate keskel. Reaalne isik Bob Dylan, kodanikunimega Robert Zimmermann, kaob ühel päeval meie seast, nagu sel aastal oleme kaotanud mitu kultuurilooliselt olulist isikut (David Bowie, Lemmy, Prince), aga tema looming, tema tekstid – need jäävad. Inspireerima, innustama, kummastama, lohutama ja kõnetama terveid generatsioone.
Miks on ilus ja oluline, et just nüüd, 2016. aastal pälvis Nobeli kirjandusauhinna selline mõjukas Ameerika autor? See aitab meil ehk meeles pidada, et Ameerika visiooni või siis unistuse aluseks on alati olnud sõnavabadus, isikuvabadus ja eneseväljendusvabadus – see, mida väljendab Vabadussammas, the Statue of Liberty. Maailma ees parajasti lahti rulluvate USA presidendivalimiste taustal on hea ja ilus leida hetk, et tunnustada hingelt vaba ja isepäist poeeti, kes nii mõnegi arvates ei lahterdu klassikalise kirjaniku mõiste alla, kuid kes oma kultuurilooliselt mõjult on kahtlemata olnud midagi suuremat kui lihtsalt Põhja-Ameerika folkmuusik.
Laenaksin siin ka Salman Rushdie sõnu, kes kommenteeris Nobeli auhinna Dylanile määramise otsust Twitteris: „From Orpheus to Faiz, song & poetry have been closely linked. Dylan is the brilliant inheritor of the bardic tradition. Great choice.” („Orpheusest Faizini on laul ja poeesia olnud tihedalt seotud. Dylan on barditraditsiooni vaimustav pärija. Suurepärane valik.”)
Keda see ei veena, soovitan lugeda näiteks Dylani teksti „The Times They Are a-Changin’” – vägagi aktuaalne, uskumatult täpne ja terav tekst ka praegu."
"23.10.2019, 00:05",sport,https://epl.delfi.ee/artikkel/87836039/rahvusvahelised-uurijad-kaisid-eestis-alaver-sai-suudistuse,Rahvusvahelised uurijad käisid Eestis. Alaver sai süüdistuse,"Samal ajal kui rahvusvahelise suusaliidu (FIS) ja ülemaailmse spordi uurijad (GSI) kohtusid juhtiva riigiprokuröri Taavi Perniga, laekus meediaväljaannete postkastidesse prokuratuuri pressiteade suusatreener Mati Alaveri dopingu tarvitamisele kallutamise kriminaalasja kohtusse saatmisest. Tegemist olla kokkuleppemenetlusega.
Suure tõenäosusega tuleb asi kohtus arutusele novembri keskpaiku. Kui kohtunik leiab, et kokkulepe on juriidiliselt pädev ja nõustub sellega, pole suurt protsessi oodata. Alaverile määratakse juba varem kokku lepitud karistus ja asi on lõpetatud. Seejuures ei tähenda kokkulepe, et Alaver on oma süüd tunnistanud. Ta peab lihtsalt nõustuma kuriteo kvalifikatsiooni ja määratud karistusega.
Alaver ei soostunud eile Eesti Päevalehega kokkuleppest rääkima, lükates selle tulevikku. Kokkuleppe detaile ei avalikustanud eile ka prokuratuur ega Alaveri advokaat Aivar Pilv. „Austades kliendi soovi kokkuleppe asjaolusid mitte avalikustada pole mul võimalust ja õigust sellest rääkida,” sõnas Pilv. „Mingi aja pärast on näha, millega see asi lõpeb.”
Prokuratuuri teatel esitati Alaverile süüdistus nelja sportlase kallutamises dopingu tarvitamisele. Teada on, et Seefeldi MM-il jäid dopinguküttidele vahele Eesti suusatajad Karel Tammjärv ja Andreas Veerpalu, ise tuli ülestunnistusega lagedale Algo Kärp. Sama süüdistuse tõttu ei saanud Seefeldis startida ka Kasahstani koondisse kuuluv Alaveri ja Andrus Veerpalu õpilane Aleksei Poltoranin.
Kuigi peamiselt Venemaal elav Poltoranin on viimasel ajal sotsiaalmeedias ilmutanud oma karjääri jätkumise teemal optimistlikke teateid, on tõenäoline, et neljas mees on just tema. Prokuratuuri süüdistus puudutab aastaid 2016–2019. Selles ajavahemikus kuulusid kõik neli kas otseselt või kaudselt Alaveri õpilaste hulka.
Kuid mida tegid eile Eestis dopingujuhtumitega tegelevad rahvusvahelised uurijad? Nende käiku katab saladusloor. „Saame kinnitada, et prokuratuur kohtus täna (eile – toim) FIS-i esindajatega. Tegemist oli tavapärase töökohtumisega, mis ikka toimuvad. Paraku ei ole meil võimalik kohtumise sisu avaldada,” lausus prokuratuuri avalike suhete osakonna juht Olja Kivistik. Sellega kogu info piirdub. Eestisse saabunud uurijate soovi kohaselt on kohtumisel räägitu konfidentsiaalne. Kuna tegemist on Eesti prokuratuuri koostööpartneriga, pole ka vähimatki põhjust nende soovi mitte arvestada.
Eesti Päevalehe andmetel oli uurijatel vähemalt esialgu plaanis kohtuda ka veredopingu kasutamisega vahele jäänud Eesti suusatajate Karel Tammjärve, Andreas Veerpalu, ise patustamise üles tunnistanud Algo Kärbi ja Eesti koondise peatreener Anti Saarepuuga, samuti Kasahstani koondislase Aleksei Poltoranini treeneri Andrus Veerpalu ja kasahhide määrdemehe Jaan Alvelaga.
Kas need kohtumised ka tegelikult toimusid, pole teada. Esmaspäeval kinnitas praegu Haanja spordikeskuse juhina töötav Saarepuu, et temaga pole kohtumise asjus keegi ühendust võtnud. Sama olevat talle kinnitanud ka Alvela. „Minuga pole kevadest saadik keegi nendel teemadel rääkinud. Pärast MM-i andsin oma tunnistuse ja sellega on kõik piirdunud,” sõnas Saarepuu. Patustanud suusatajaid ei õnnestunud uurijatega kohtumise kohta küsimiseks tabada.
Võimalik, et välismaalt tulnud uurijad piirdusidki kohtumistega prokuratuuris ja Eesti Antidopingus. Eesti suusaliidu peasekretäri Tõnu Seili sõnul pole uurijad alaliidu poole pöördunud ja nende võimalikust külaskäigust sai ta teada vaid meedia vahendusel. Uurijad ei suhelnud ka Eesti olümpiakomiteega. „Me ei ole selles loos osapool. Oleks see juhtunud olümpiamängudel, siis küll, aga praegu oleme asjast kõrval,” märkis eile hoopis Vilniuses töölähetusel viibinud EOK peasekretär Siim Sukles.
Uudis rahvusvaheliste uurijate Eestisse saabumisest avaldati juba septembri lõpus. Kuuldavasti valmistas selle info meediasse lekkimine uurijate hulgas pahameelt. Seepärast on ka mõistetav, et seekord püütakse info avalikuks tulekut tõkestada. Eesti Antidopingu juht Henn Vallimäe tunnistas juba esmaspäeval, et tegemist on teemaga, mille kohta pole tal õigust avaldada ühtegi detaili.
Kuigi Eestis saatis prokuratuur Alaveri kriminaalasja kohtusse, pole eestlastega seotud dopinguloo rahvusvaheline uurimine ilmselt veel lõppenud. Esialgu pole isegi FIS määranud Eesti suusatajatele lõplikke karistusi. Uurimise jätkumisele viitab ka rahvusvaheliste uurijate visiit Eestisse. Pilve sõnul pole tal aga Austrias või Saksamaal käiva uurimise kohta andmeid. „Seoses Mati Alaveriga puudub mul välismaal toimuva uurimise kohta info,” sõnas ta ja kinnitas, et Eestis käinud uurijatega ta kokku ei puutunud."
"28.10.2020, 00:10",arvamus,https://epl.delfi.ee/artikkel/91491376/juhtkiri-ohus-on-teise-eesti-paisumise-oht,JUHTKIRI | Õhus on „teise” Eesti paisumise oht,"Eesti Pank hoiatas eile avaldatud tööturu ülevaates, et koroona tormipilved pole Eesti tööturu kohalt veel hajunud. Umbes sama rääkisid eilses Eesti Päevalehes teisedki tööturu analüüsijad. Seekordses kriisis on riigil olnud võimalik kulutada palju rohkem raha kui kümne aasta taguses, seepärast ei ole olukord Eesti tööturul praegu väga halb. Eriti rahvusvahelises võrdluses. Ent olukord võib vabalt halvemaks minna, kui valitsuskoalitsioon pühendub peamiselt ideoloogiatööle ja sisetülide klaarimisele.
Esiteks, kriis pole veel läbi. Raskem kui eales varem on prognoosida, millal see lõpeb ja kui sügavaid muutusi tööjõuvajaduses lõpuks esile kutsub. Teiseks, reageerimist vajavaid suundumusi oli tööturul juba enne koroonakriisi puhkemist. Need probleemid pole vahepeal kuhugi kadunud.
Näiteks töökohti hakkas tööstuses vähemaks jääma juba eelmisel aastal. Saab küll spekuleerida, et ehk tuleb ülemaailmsete tarneahelate ümberkorraldamise käigus ka Eestisse tagasi tootmist ja töökohti, mis vahepeal odavamatesse maadesse koliti. Ent lähemate kuude perspektiivis on lugu üsna kindlalt nii, et olemasolevatele pikaajalistele töötutele hakkab lisanduma pikaajalisi töötuid koroonakriisiga pihta saanute seast. Palgakasvu kasvõi ajutine peatumine võib raskustesse lükata isegi neid, kellel jääb töökoht alles. Nagu meie ajalehes ja Levilas sel sügisel ilmunud lugudest lugeda saab, vohab Eestis endiselt kiirlaenuäri, mille orjaks on kalduvus sattuda inimestel, kes lihtsalt ei oska oma rahaasju juhtida. Osalt raamidesse surutud tavalise kiirlaenuäri kõrval tõstavad pead ka poolpõrandaalused sotsiaalmeedias antavad laenud.
Läheb vaja tõhusat sotsiaalpoliitikat ja rahatarkuse levitamist, et see kriis ei hakkaks paisutama „teist” Eestit.
Selleks et kriis ja inimeste endi tekitatavad rahaprobleemid ei hakkaks jälle jõudsalt „teist” Eestit kasvatama, on vaja tõhusat, ühtki abivajajate rühma mitte unustavat sotsiaalpoliitikat ja rahatarkuse levitamist. Õnneks ongi Eestis võlahädade kõrval näha säästmis- ja investeerimisklubide ning -koolituste populaarsuse kasvu, kuid seda peaks olema veel palju rohkem. Ent sotsiaalpoliitika vajab rohkem süsteemsust. Töötuskindlustushüvitise suurendamisega sai valitsus kenasti hakkama, ent esimesest haiguspäevast töölt puudumist hüvitama ei tõtta, kuigi sedagi oleks nii inimeste toimetuleku kui ka tervise kaitsmiseks ajutiselt vaja."
"02.11.2020, 12:11",arvamus,https://epl.delfi.ee/artikkel/91547137/joonas-laksi-vastuses-mihhail-kolvartile-inimesed-saage-aru-isiklik-auto-ei-ole-inimoigus,"Joonas Laksi vastuses Mihhail Kõlvartile: inimesed saage aru, isiklik auto ei ole inimõigus","Nädalavahetusel ilmus Tallinna linnapea artikkel, mis kommenteeris Euroopa Rohelise pealinna tiitlist ilma jäämist ja kutsus linlasi mõtteviisi muutma. Linnapea leiab, et “Rohelise pealinna tiitel ei ole lõpp-peatus vaid üks peatus paljudest.”
Miks oleme aga oma peatusest juba nii mitmel korral mööda sõitnud? Kas asi on ainult meie nõukogude pärandis ja mõtteviisides, mis sellest johtuda võivad?
Sujuv areng ilma vigadeta
Linnapea viitab sellele, et Tallinnal ei ole olnud nii sujuvat arengut kui pidevalt vabalt arenenud Helsingil, Stockholmil või Kopenhaagenil ja see on sulatõsi, aga laisa tegutsemise ettekäändena on see siiski üsna nõrk. Ja kuigi ise olen küll sündinud 80-ndate lõpus, siis 1990. aastatel ehitatud teid ei saa veel minu hinnangul ajalooliselt välja kujunenuteks nimetada.
Kui oma naabrite pikaaegsest kogemusest õppides teame, millist tulemust soovime, siis miks me ei võiks jätta mõne rumaluse, mida nemad on pidanud võib-olla omal nahal järgi proovima, tegemata? Fakt on see, et pidevalt autoteid laiendades ei ole võimalik autostumist peatada, veel vähem seda tagasi pöörata. Ja tegelikult keegi ju sellega ka ei vaidle.
Vaieldakse hirmust, et midagi hakatakse ära võtma - et autojuhid kaotavad midagi sellega, kui loovutavad osa ruumist kergliiklejatele. Kolmandiku loovutamine võib tunduda autojuhtidele kohutava ähvardusena.
Tegelikkus on aga vastupidine
Praegu sõidavad paljud potentsiaalsed kergliiklejad või ka ühistranspordi kasutajad isiklike sõiduautodega, sest linn pole loonud kergliikluseks sobivat taristut, mistõttu on auto hetkel lihtsalt kõige mugavam viis liiklemiseks.
Luban et kohe, kui auto on liiklemise seisukohast mugavuselt alles teisel või kolmandal kohal, nihkub ka paradigma. Siinkohal meenuvad mulle Laseri saates liiklusruumile ohverdatud tomatid. Ja need, kes ikka autoga sõita tahavad või seda tegema peavad, saavad seda teha paremini kui enne, sest teed on iga potentsiaalse kergliikleja või ühistranspordi kasutaja võrra ühest plekkkarbist puhtamad - ruumi kui palju!
Pöörame linnapea esitatud arvud ümber. Kui Tallinnas on 90m2 ühe auto kohta ja Lääne-Euroopa linnades kaks korda rohkem, siis ei tähenda see seda, et meil on liiga vähe teid, vaid seda, et meil on liiga palju autosid! Läbilaskevõime vähendamine ei suurenda CO2-e heitmeid, sest inimesed ei soovi ummikus istuda ja leiavad üles alternatiivid, kui need on olemas.
Hetkel oleme veel eituse faasis, kus alternatiivide pakkumise asemel räägime sellest, kuidas mitte ühtegi liigutust ei tohi teha isiklike sõidukite arvelt. Ennustan, et üsna varsti jõuame selleni kui keegi hakkab sõiduautodega liiklemise piiramist võrdlema sõnavabaduse piiramisega.
Isiklik sõiduvahend ei ole inimõigus
Inimesed saage aru - isiklik sõiduvahend ei ole inimõigus, vähemalt seni kuni leidub alternatiive. Ja just nendega tulebki palju rohkem tööd teha. Suurem liiklusruumi osa anda alternatiividele, suurem osa linna teedeehituse eelarvest planeerida kergliiklusteede ja ühistranspordi arendusse, projekteerimishangetes nõuda esmalt jalakäijate, ühistranspordi ja jalgrattaliikluse paika panemist ja alles seejärel vaadata kas ja kuidas oleks otstarbekas autosid läbi lasta.
See, mis praegu Tallinnas uute eluhoonete parkimise ümber toimub, on kurb näide sellest kuidas auto on isegi kliendi soovidest tähtsam. “Sul peab olema auto, sest muidu pole sa õige linlane!” Mul on tunne, et see ei räägi “rohelisest, inimsõbraliku linnaruumiga turvalisest ja loovast maailmalinnast.”
Vaatame fakte
Aga vaatame korraks, mida Prantsusmaa linn Grenoble tegi, et seekord auhinna oma kotti pani. Linn oli pingereas pea igal puhul esikohal või jäi teiseks, näiteks vaid õhukvaliteedi tõttu oli 18-nest linnast kolmandal kohal.
Euroopa Komisjon toob välja järgmist:
Üks lause, mis võiks olla Roheliste järgmises koalitsioonilepingus Keskerakonnaga siiski artiklist leidub: “Sümbioos looduse ja keskkonnahoiu, teaduse ning uute tehnoloogiatega on kaasaegne mõtteviis ja tasakaalus majandusmudel. Kokkuvõttes, see ongi meie homne päev ja tulevik.”
Mul on hea meel, et Keskerakonna pealinnajuht on otsustanud hoida Tallinna rooli fikseeritud nord-west suunal, aga rehvitud purjedega on sellest vähe kasu. Teiste linnade purjed on heisatud ja haaravad pärituult märksa paremini. Võib öelda, et Euroopat ja selle linnu on tabanud Roheline laine, kus kapteniteks on saanud poliitikud, kes on julgemalt täispurjeis sadama poole teel. Meie oleme neist iga aastaga aina enam maha jäämas."
"25.03.2020, 00:05",sport,https://epl.delfi.ee/artikkel/89342181/kas-olumpia-nihutamine-toob-eestile-medaleid-juurde,Kas olümpia nihutamine toob Eestile medaleid juurde?,"Õnneks ei teatanud ükski kogenud Eesti koondislane, et tema karjäär on päevapealt läbi. Epeevehkleja Irina Embrich (39) lubas olümpiapileti nimel edasi pingutada, Kreeka-Rooma maadluse raskekaalu medalisoosik Heiki Nabi (34) treenib samuti innuga. Sõudjad Tõnu Endrekson (40) ja Allar Raja (36) pole jätkamisotsust langetanud – Endrekson soovis olukorda seedida, Raja viitas sportlaskarjääri pikendamisele.
Õlaoperatsioonist taastuv odaviskaja Magnus Kirt (29) ei häbenenud koroonaviiruse tekitatud kannatuste taustal öelda, et pelgalt tema võimalustele mõeldes oli olümpia korralduskomitee teade hea uudis.
„See otsus annab mulle aega juurde. Iga päev, mis juurde saan, on boonus. Saan riskivabamalt tegutseda ega pea samme nii kiiresti võtma. Aga ma ei tohi lasta ennast uinutada. Usun, et suvine võistlushooaeg mingil kujul ikkagi toimub,” rääkis Kirt.
Maicel Uibo (27) võimalused kümnevõistluses medalit noolida peaksid jääma samaks, nooremale põlvkonnale eesotsas Johannes Ermiga (21) tuleb mängude edasilükkamine teoorias kasuks. Maadleja Epp Mäe (27) peaks samuti endiselt konkurentsis olema.
Seega fifty-sixty. Kindlasti mängib vanuse lisandumine tulemuses rolli, aga taktitundetu oleks väita, et Nabi on 2021. aastal kehvem kui sel suvel. Või et Erm tõuseb kindlasti järgmiseks aastaks maailma absoluutsesse tippu.
Paljud sportlased leidsid, et suures plaanis on nende personaalne teema teisejärguline.
„Mis seal ikka vihane olla või... Peaasi et viirus mööda läheks. See on kõige tähtsam. See on elu ja surma küsimus, olümpia on selle kõrval köömes. Sporti saab hiljem ka teha, kaotatud elu aga enam tagasi ei saa,” ütles Endrekson.
„Peamine, et maailm terveks saaks ja kriis ära lõpeks,” lisas Embrich.
Täit selgust, millal spordipidu toimub, veel ei ole. Rahvusvaheline olümpiakomitee (ROK) teatas, et Tokyo olümpia toimub „mitte hiljem kui 2021. aasta suvel”. Korraldajad arutasid ka varianti, et mängud lükatakse edasi vaid paari kuu võrra, 2020. aasta sügisesse, aga alates teisipäeva pärastlõunast räägiti ainult järgmisest aastast.
„Tegime otsuse, et inimeste elusid säästa,” kõlas ROK presidendi Thomas Bachi napp kommentaar.
Embrich: arvan, et alustame nullist
Enne koroonaviiruse pandeemia puhkemist olid olümpiapileti taganud 57% võimalikest sportlastest. Epeevehkleja Irina Embrich usub, et nende alal hakatakse kvalifikatsiooniga uuesti pihta.
Kas Eestile tuleb olümpia nihutamine aasta võrra kasuks või kahjuks? „Nii ja naa. Järel on vaid üks kvalifikatsiooniturniir. Eestil on küll koht praeguses seisus olemas, ent meist olenemata võime sellest ilma jääda,” arvas Embrich.
„Samuti pannakse Eestis paika uued koondise kriteeriumid, sest me ei saa ju aasta pärast Tokyosse saata vehklejaid praeguse edetabeli põhjal,” lisas ta."
"04.03.2016, 23:55",lp,https://epl.delfi.ee/artikkel/73847935/vaeste-tagasitulek,Vaeste tagasitulek,"Lõpetasin hiljaaegu Peter Ackroydi ülihuvitava raamatu „London. Lühibiograafia” lugemise. Tegemist on suurepärase tõestusega sellest, et ajalugu pole mitte punktist A punkti B sööstev vektor, vaid midagi puude aastarõngaste taolist, kus välimised ringid sisaldavad alati ka sisemisi. Ka Ackroyd ei järgi tavapärast kronoloogiat, vaid võtab Londoni ette teemade kaupa. Tulekahjud ja haigused. Teatrid ja laadad. Hullud ja kerjused. Naised ja lapsed. Ja vaesed, miljonite kaupa vaeseid, kes kõigi sajandite jooksul moodustasidki Londoni põhilise elanikkonna. Neid oli kõikjal ja nad elasid kohutavates tingimustes. Osa neist kerjas, teised teenisid leiba kõige madalamate ja närusemate töödega: korjasid tänavatelt sõnnikut, sorteerisid prügi, roomasid kanalisatsioonis ringi. Mõni varastas, teine müüs oma keha, kolmas kaanis räpastes kõrtsides džinni või istus vanglas. Vaestel olid omad linnajaod, kuid neid jagus ka kõikjale mujale nagu pori või kirpe.
Mingit rohtu selle tohutu vaesuse vastu leida ei õnnestunud ja ega seda eriti otsitudki. Vaesed olid alati olemas olnud – see tundus omamoodi loodusseadusena. Ja loodusjõuna nad ka käitusid, tõustes aeg-ajalt üle kallaste ning tormates märatsedes mööda tänavaid, süüdates vanglaid ja kolkides ette juhtunud võimuesindajaid. Ega korralik kodanik just heal meelel vaestesumma keskele ei sattunud. Koguni kroonitud pead keerasid ringi ja läksid teist teed, kui nägid vaeseid kogunemas.
Samal ajal kui ma Ackroydi raamatut lugesin, jälgisin igal õhtul ka uudiseid. Ja nägin ka seal vaeseid. Väga palju vaeseid! Mõni neist askeldas kusagil Kreekas, vehkis ärritunult kätega ja üritas end läbi okastraadirullide pressida, et Saksamaa poole teele asuda. Aga teisel pool tõkkeid seisid mundrimehed kumminuiade ja pisargaasiga. Nende ülesanne oli vaeseid oma riiki mitte lubada. Teised vaesed olid Prantsusmaale välja jõudnud ja sealt oleks Saksamaale justkui päris lühike tee, aga nemad soovisid minna hoopis Inglismaale. Nad elasid Calais’ linnas kilekottidest valmistatud osmikutes ja olid samuti ülimalt erutatud seisundis, sest esiteks oli nendegi teele püstitatud suur hulk tõkkeid ja teiseks hakati rämpsust ehitatud maju kokku lükkama. Mis on ajalooliselt mõistetav, sest vaeste hurtsikuid on alati lammutatud, sest nad on koledad ja segavad millegi hoopis tähtsama ehitamist.
Nii et ajalugu muudkui keerutab ja vaeste hordid ei kao. Vahepeal tundus, et Euroopa on vaesusest justkui jagu saanud, aga loodus tühja kohta ei salli ja uued vaesed ongi juba platsis. Taas kerkivad väljapoole linnamüüre vaeste linnaosad – pagulaslaagrid. Omal ajal poleks muidugi vaevutud Calais’ põgenike rännukihku takistama, vaid oleks nad rahumeeli Londonisse lubatud, kus nad oleksid teiste omasuguste sekka sulanud. Siis oldi vaestega harjunud. Ja tundub, et varsti harjume jälle. Kaadrid kusagil poris ukerdavatest pagulastest on muutunud igapäevaseks.
Aga kes võidab täna Eesti Laulu? Vaat see on huvitav!"
"27.10.2020, 00:05",arileht,https://epl.delfi.ee/artikkel/91452574/kaupmeeste-liidu-juht-kassapidaja-tool-on-negatiivne-kuvand-raske-on-sellele-ametile-leida-haid-suhtlejaid,"Kaupmeeste liidu juht: kassapidaja tööl on negatiivne kuvand, raske on sellele ametile leida häid suhtlejaid","„E-poe komplekteerijad ja müügisaali kauba paigutajad on populaarsed ametikohad. Aga suurtesse toidupoodidesse on ikka raske kassapidajaid leida,” ütleb Peil. Tema sõnul on üks põhjus ametikoha negatiivne kuvand ühiskonnas.
Koroonapandeemia alguses elati oma pahameelt klienditeenindajate peal välja. „Ma arvan, et hirm ja teadmatus oli suur ning seda elati teiste peal välja,” märgib Peil.
Õppetunde oli mitu. Üks suurem puudutas protsesse: kuidas need läbi mõelda, nii et nakkusoht oleks minimeeritud. On töökorralduslikke muudatusi, vahetuste planeerimisi, turvameetmeid jne.
Tööjõu mõttes on seis parem kui aasta tagasi, sest teenindussektoris on tekkinud turule inimesi, kellel on teenindamise kompetentsi. Kaubandus on olnud populaarne sihtkoht, kuhu neid tööle võtta, ja see on kroonilist tööpuudust leevendanud. Suur õppetund on olnud ka e-kanalite vallas. Väga paljudel polnud enne e-poode, aga nüüd on teinud. Need, kellel olid e-poed, on hakanud neid rohkem turundama.
Osal töökohtadel kindlasti. E-poe komplekteerijad ja müügisaali kauba paigutajad on populaarsed ametikohad. Aga suurtesse toidupoodidesse on endiselt raske kassapidajaid leida.
Eestis hoiatatakse lapsi, et kui sa ei õpi, siis sinust saab kassapidaja.
Sellel ametil on ühiskonnas negatiivne kuvand. Neid on raske leida hoolimata sellest, et inimesi on üle.
Minu teada suuremates poodides müüjate palku ei kärbitud, osa hoopis tõstis. Ma ei usu, et küsimus on palgas. Kahtlen, et komplekteerija saab suuremat töötasu kui klienditeenindaja. Pigem arvan, et see on seotud ameti prestiiži ja töö iseloomuga, mis eeldab palju suhtlemist. Osale see ei meeldi. Nad eelistavad seda, et panevad kaupa välja ega pea päev otsa suhtlema.
Ütleksin, et Eestis on see probleem suurem kui teistes riikides. Meil on raske leida klienditeenindajateks väga häid suhtlejaid. Kui olen rääkinud teiste riikide kolleegidega, siis neil pole see probleem nii sügav.
Kuvandid tekivad sageli väikestest asjadest. Keegi teeb kuskil nalja või tekib väljend, mis muutub populaarseks. Näiteks Eestis hoiatatakse lapsi, et kui sa ei õpi, siis sinust saab kassapidaja. Selline asi hakkab oma elu elama, ehkki ameti hüved on paremad kui mõnel teisel töökohal.
Meie sektorile juba eraldati neli miljonit eurot. Reklaamiti välja, et kaubandussektor saab selle, ja lubati see anda renditoetustena. Aga renditoetusi maksti välja üks miljon, nii et kolm miljonit eurot on kasutamata. Meie huvi on, et kaubandus selle raha kätte saaks. Kuna renditoetuse meede sellisel kujul on keeruline, vajab see Euroopa Liidus kooskõlastamist ja EAS ei ole seda sellisel kujul taas avamas. Meie huvi on saada see raha muu kanali kaudu. Olemegi uurinud, mis oleks aus ja põhjendatud, ning mõtlesime, et kuna desinfitseerimisvahendite pakkumine on meile pandud lisakohustus, siis võiks see kompenseeritud olla. See pole meie vaates uus raha, vaid lubatud raha, mida kasutatakse teisel eesmärgil.
Renditoetusi maksti üks miljon, nii et kolm miljonit eurot on kasutamata. Meie huvi on, et kaubandus selle raha kätte saaks.
Osa ikka, aga osa mitte. Mõni pakuks võib-olla lahenduse, et avab tualettruumi ja ütleb, et seal saab käsi pesta, vms. Osa on teinud rohkem ning pakub klientidele kindaid ja maske. Oleme oma liikmetelt kogunud kulude infot, et aru saada, kui suured need on. Suurtel kettidel on need sadades tuhandetes eurodes, väiksematel kettidel mõnekümne tuhande sees ja kaubanduskettidel samas suurusjärgus. See on summa, mis jaguneks ja kataks sektori kulud.
Nendel, kellega olen rääkinud, on olemas plaanid A, B ja C olenevalt sellest, mis juhtub ja kus. Kui mõnes piirkonnas kasvab nakkusoht seal seatud lävendist suuremaks, muudetakse töötajatele maskikandmine kohustuslikuks või piiratakse inimeste arvu kauplustes. Need meetmed on samad, mida kevadel osaliselt kasutati, aga nüüd on paika pandud, millistel tingimustel üle minnakse.
Jah, regionaalselt. Ketid, mis tegutsevad üle Eesti, ei vaata tervet Eestit, vaid regiooni ja selle järgi otsustavad.
See on keeruline küsimus. Osa tahab neid kanda ja neile on see võimalus loodud, aga osa ei taha ja ma saan neist aru. Meie seisukoht on, et see peaks olema soovituslik, aga ikkagi vabatahtlik.
12 tundi maski kanda võib olla väga raske. Eks ettevõte peab kehtestama kohustuse mingist piirist.
Kindlasti. Hirm ja ebakindlus oli suur. Ühel pool oli ületöötamine nii kontoris kui ka poodides. Teisel pool oli klientide hirm ja ärevus, mida elati välja klienditeenindajate peal. Klienditeenindajad olid samuti mures, sest alguses polnud kuskil isikukaitsevahendeid. Neid hakati suure juurdehindlusega ostma. Osa kette palkas psühholoogilised nõustajad, aga inimesed ei läinud eriti nende juurde. Hirmu ja närvilisust oli kindlasti. Kõik said ähvarduskirju.
Osa kette palkas psühholoogilised nõustajad, aga inimesed ei läinud eriti nende juurde.
Ka mina sain neid. Öeldi, et me justkui ei tule toime ning ohustame oma kliente ja töötajaid.
Sellega, et pood oli lahti, polnud maske või polnud piisavalt palju tehtud. Osalt on küsimus, mida me üldse saame teha. Nii palju, kui mina olen näinud, on tehtud kõike. Vahepeal koristati poodide pindu mitu korda päevas ja ostukorve desinfitseeriti. Tagantjärele ei teagi, kas seda oli vaja, sest enam seda soovitust pole. Nüüd räägitakse ventileerimisest ja et viirus levib õhu kaudu. Ma arvan, et hirmu ja teadmatust oli palju ning seda elati teiste peal välja.
Ma ei taha pinda anda sellele, mida kõike on mulle öeldud. Kui oled avalikult nähtav ja kõneled kellegi eest, siis oled potentsiaalne märklaud, kelle pihta suunatakse hirmu ja kriitikat. Ma arvan, et paljud said seda. Tõenäoliselt kaupluste töötajad ja juhatajad said samamoodi, aga näost näkku, sest nad nägid neid inimesi. Nad on ka mulle rääkinud, kuidas kliendid on... jõulist kriitikat neile väljendanud.
Minu teada küll. Vähemalt pole keegi enam sellest rääkinud ja mulle endale pole kirju tulnud.
Ma ei pidanud seda vajalikuks. See oli hirm, mida inimestel oli vaja kuskil välja elada.
Rõivakauplustel läheb kehvasti
Kaupmeeste liidu tegevjuhi Nele Peili sõnul on koroonakriisis kõige halvemini läinud moekaubandusel.
Tema sõnul on üks põhjuseid see, et toimunud on märksa vähem üritusi ja inimestel pole olnud põhjust garderoobi uuendada. „Aga osalt ka seetõttu, et need poed said pihta kaubanduskeskuste sulgemisega, mis tähendab, et nad ei saanud oma hooajatooteid müüa. Järgmine hooaeg tuli peale ja sisuliselt jäi müük ära.”
Samuti kannatavad poed, mis on orienteeritud turistidele. Ent toidupoodide jaoks on seis tavapärane. „Inimesed pole rohkem sööma hakanud,” naljatab Peil. „Alkoholimüügis on toimunud kasv. Seal mängib ilmselt rolli see, et Läti oli vahepeal suletud. Ent soomlaste ostud kadusid.”
Hea küsimus. Ma ei tea. Seda peaks küsima personalijuhtidelt. Tean, et kõikvõimalikud riskigrupid suunati sellisele tööle, kus nad ei puutu eriti klientidega kokku. Saaliteenindusse jäeti pigem nooremad inimesed, kes ei kuulu riskigruppi.
Oli näha, et inimesed eelistasid väiksemaid poode.
Hüpermarketid kaotasid palju. Väikesed poed võitsid palju. Oli selgelt näha, et inimesed eelistasid väiksemaid poode. See ei hõlma ainult Eesti statistikat, vaid oli laiemalt nii.
See on siiani, aga kevadel oli sügavam. Eesti, Läti ja Leedu statistika on samasugune. Inimesed väldivad kohti, kus on palju inimesi. Kuigi suurtes kauplustes on ka palju ruumi, tundub ikka, et inimesi on palju."
"09.09.2015, 17:30",arileht,https://epl.delfi.ee/artikkel/72409911/komisjon-nakatunud-sigade-avapoletamine-on-koige-viimane-voimalus,Komisjon: nakatunud sigade avapõletamine on kõige viimane võimalus,"Avapõletamisel tuleb lisaks puidule kasutada kivisütt ning eksotermilisi aineid. Põlemisel tekkiva tuhk oleks keskkonnaameti hinnangul ohtlik jääde, mida Eesti prügilatesse ladustada pole võimalik, seisab põllumajandusministeeriumi teates.
""Arvestades kõiki asjaolusid, on avapõletamine selgelt viimane hädavariant väga suurte koguste üheaegse kahjutustamise korral,“ selgitas komisjoni esimees ning ameti peadirektor Ago Pärtel.
„Arvutused näitavad ka, et avapõletamine läheks maksma kordades rohkem võrreldes matmisega. 10 000 sea põletamisel oleks kulu ainuüksi küttematerjalile 600 000 eurot, millele lisanduksid kulud tuha käitlemisele ja põletusplatsi ettevalmistamisele,"" lisas ta.
Sigade avapõletamine eeldab kuni poole hektari suurust tihendatud pinnast ning kuni 25 kilomeetri suuruse raadiusega turvatsooni. „Esialgne ülevaade näitab, et sellise stsenaariumi korral peame rääkima ka inimeste evakuatsioonist, sest avapõletamisel eralduvate ainetega kaasnevad olulised mõjud õhu kvaliteedile. Mere ääres põletamine pole arvestatav võimalus Läänemere kaitse nõuetest lähtuvalt,“ ütles Pärtel.
Põletamise protsess võtaks 10 000 sea korral umbes 48 tundi, halbade ilmastikutingimuste korral kuni viis ööpäeva.
Riikliku loomatauditõrje komisjoni otsuse kohaselt tuleb halvima võimaliku stsenaariumi –väga suurte koguste üheaegse kahjutustamise – jaoks leida põletamise asukoht Viljandimaal või lähimaakondades, arvestades piisava suurusega nõuetekohase pinnakatte olemasolu, inimasustust ning teedevõrgustikku. Päästeametilt oodatakse ülevaadet kaasnevatest piirangutest seoses tuleohutusega."
"23.02.2016, 00:10",valismaa,https://epl.delfi.ee/artikkel/73756569/venemaal-sagenevad-meeleavaldused-ja-piketid-kuid-need-pole-poliitilised,"Venemaal sagenevad meeleavaldused ja piketid, kuid need pole poliitilised","Foto: Sputnik/Scanpix
Vaatlejad on segaduses. Venemaal on kriis täies hoos, majandus käib alla, rubla kukub, hinnad kerkivad, aga nende arvates rahvas vaikib. Tegelikult toimub üle riigi aktsioone, mis muudavad vaikimise väite küsitavaks. Kui kohalikud meeleavaldused kasvavad sama kiirusega, hakkavad need peagi sulanduma ja laienema, arvab Moskva sotsiaalse ja tööõiguse keskuse teadur Pjotr Bizjukov.
„Võib teha näo, et kõike seda ei ole, ja isegi rõõmustada massilise pahameele tundemärkide puudumise üle. Aga millegipärast meenub pilt turistidest, kes nähes rannas taanduvat vett, jooksevad rõõmsalt karbikesi korjama, mõtlemata, et võib-olla on tegemist esimese märgiga suurest tsunamist,” kirjutas ta väljaandes gazeta.ru.

Peamine, mis töötajaid protestima ajas, oli töötasu saamata jäämine – sellega oli seotud 48% väljaastumisi. Varasematel aastatel oli palgata jäämine protesti põhjusena harvemaks jäänud, kuid alates 2014. aastast tendents pöördus.
„Selle muutusega on seotud veel üks eripära: stiihiliste protestiavalduste osakaalu suurenemine, mis on täheldatav viimase kahe aasta jooksul. Ja protestima on hakanud selliste majandusharude töötajad, kellest varem poleks seda ettegi kujutanud – taksojuhid, meedikud, ettekandjad. Varem nad kas leppisid oma olukorraga või kui see oli muutunud väljakannatamatuks, vahetasid töökohta,” selgitas Bizjukov. „Üldine majandusseis on sedavõrd halvenenud, et välja kannatada on võimatu, aga minna pole ka kuhugi.”
Kui varem olid peaaegu kõik protestiaktsioonid isoleeritud, siis eelmine aasta näitas, et kui eri kohtades protestitakse aina rohkem, siis tekib ühistegevus.
Mais toimusid ligi 20 regioonis õpetajate protestiaktsioonid. Kohati toetasid neid ka muude riigieelarveliste asutuste töötajad, näiteks meedikud. Ühe Moskva-lähedase logistikaettevõtte streikivate tööliste toetuseks korraldati miitinguid ja pikette kümmekonnas linnas, kus ettevõttel oli partnereid. Mitut regiooni haaravate meeleavalduste kõrvale on ilmunud ka mitme valdkonna töötajate ühisaktsioonid. Näiteks oktoobris ja novembris toimusid Altai krais piketid, milles osalesid meedikud, õpetajad, kultuuritöötajad ja teistegi alade esindajad, peamiseks põhjuseks kohalike võimude katse vähendada nende valdkondade eelarvekulutusi.
„Aga see pole veel kõik. Detsembris toimus Ivanovos miiting, kuhu kogunesid palgarahata jäänud töötajad, aga ka pensionärid, kelle soodustusi kohalikud võimud kavatsesid kärpida. Siin segunes tööprotest kommunaalse ja sotsiaalse protestiga,” tõstis Bizjukov esile. „Kohalikku protesti on võimalik ignoreerida, asja saab vaikselt klattida, lõpuks võib osalejad ära hirmutada ja nende aktiivsuse maha suruda. Aga nagu on näha teemaksu vastu protestivate pikamaa-autojuhtide näitest, on seda paljusid regioone haarava protestiga palju keerulisem teha. Varsti on selliseid aktsioone rohkem ja pinge suureneb.”

Levada keskuse analüütiku Marina Krassilnikova sõnul toimub ka „vaesuse kindlustumine”: pered püüavad saada hakkama esmavajalike kulutustega, lükkavad suuremad ostud edasi ja teevad kulutusi üksnes toidule ja rõivastele.
Majandusgeograaf Natalja Zubarevitši sõnul ei jää Venemaa perifeerias majanduskriisiga kohanemiseks suurt muud üle kui nii-öelda minna isemajandamisele ehk toituda sellest, mida saab oma aialapilt. Abi pole enam ka traditsioonilisest pere-eelarve päästevahendist, milleks Zubarevitš nimetab musti otsi, nagu näiteks kellegi eramaja ehitamist. Kriis on ka mitteametlikus majanduses.
Moskva Carnegie keskuse analüütiku Andrei Kolesnikovi arvates ei tunnistanud kuni sügiseni kriisi ei võimud ega rahvas. Kuid mullu novembris langes Levada keskuse mõõdetav tarbija rahulolu indeks 64%-ni maksimumist, mis on pärit 2008. aastast. Kaks kolmandikku küsitletuid arvas, et kriis kestab kauem kui kaks aastat. Sama palju oli ka neid, kes hindasid aastaseks inflatsiooniks 30%, kuigi ametlik näitaja oli 15%. Rahvas on valmis veelgi halvemaks.
Kuidas kriisi sügavust ja kestust lõpuks tunnistanud rahvas ja võimud sellele 2016. aastal reageerivad? „Selge see, et „oranže revolutsioone” pelgavad võimud võitlevad veelgi ägedamalt müütilise viienda kolonniga ja püüdes ära hoida massilisi meeleavaldusi, tõmmatakse rahva tähelepanu kriisilt eemale mitmesuguste sõdade demonstreerimisega – eelkõige info-, aga ka kaubandussõdadega, kusjuures iga kord majanduslik olukord halveneb,” kirjutas Andrei Kolesnikov oma hiljutises analüüsis.
Tema peab valitsuse hirmu Ukraina tüüpi värvilise revolutsiooni ees alusetuks. „Selle asemel tõmbavad tavalised inimesed vööd koomale, nagu nad tegid nõukogude ajal. Lähevad üle leivale, kartulile ja viinale ning hooajal ka marjadele ja seentele,” arvas Kolesnikov, nimetades seda negatiivseks stabiliseerumiseks. Ka Marina Krassilnikova Levada keskusest uskus, et keskmine venelane loodab ainult seda, et ei tuleks suuri muutusi.
Pikamaa-autojuhtide aktsioonid algasid novembris ja toimusid vähemalt 43 regioonis Venemaa 85 regioonist. Põhjus on veokitele kehtestatud teemaks: üle 12-tonnise massiga veokitele neli rubla (ligi viis senti) kilomeetri kohta.
Mõnel pool sõitsid veokid pikas reas üliaeglaselt, teisal blokeeriti maanteed. Protest jätkus detsembris ja kohati ka jaanuaris, nüüd on käivitatud uued aktsioonid.
Kuigi riiklik meedia neid protestiavaldusi suuresti eiras, näitasid arvamusküsitlused, et peaaegu kaks kolmandikku inimesi toetas veokijuhte. Ent nende mäss ei andnud märku nn värvilise revolutsiooni lähenemisest. Veokijuhid nõudsid sisuliselt ikkagi maksusüsteemi, mitte poliitilise süsteemi muutmist.
Putinit ei mõistetud üldiselt hukka, vaid kutsuti hoopis appi. Eriti vihased oldi selle peale, et teemakse kogub erafirma, mis kuulub Putini ühe ammusema semu Arkadi Rotenbergi pojale Igorile."
"15.03.2016, 09:17",valismaa,https://epl.delfi.ee/artikkel/73951183/brasiilia-rahapesus-suudistatav-ekspresident-tehakse-ilmselt-puutumatuks-valitsuse-liikmeks,Brasiilia rahapesus süüdistatav ekspresident tehakse ilmselt puutumatuks valitsuse liikmeks,"Lulale on esitatud süüdistus rahapesus ning otsuse tema vahistamise kohta peab tegema föderaalkohtunik Sérgio Moro, kes kontrollib riikliku naftafirmaga Petrobras seotud korruptsioonijuurdlust ning on juba heaks kiitnud kümnete kõrgete ametnike vahi alla võtmise, vahendab Reuters.
São Paulo osariigi prokuratuur esitas taotluse Lula vahistamiseks eelmisel nädalal pärast süüdistuse esitamist rahapesus ja rannaäärse korteri omanikuks olemise varjamises.
Valitsuse liikme koha vastuvõtmine annaks Lulale Moro ees puutumatuse, kuigi siiski mitte Brasiilia ülemkohtu ees. Allika sõnul on Rousseffi eelkäija ja poliitiline mentor peaaegu nõustunud valitsuse liikme kohta vastu võtma.
Pole veel otsustatud, kas Lulast saab Rousseffi personaliülem või asendab ta ministrit, kes vastutab seadusandluse eest, Ricardo Berzoinit.
Kohtunik Morost, kes on juba vahi alla võtnud Rousseffi ja Lula erakonna endise laekuri ja Lula endise personaliülema, on saanud miljonite eliidi karistamatusest tüdinud brasiillaste rahvuskangelane.
Lula üle käiv juurdlus on muutnud valjumaks hääli, mis nõuavad Rousseffi tagasiastumist või tagandamist. Pühapäeval nõudsid seda üle riigi tänavatel sajad tuhanded inimesed.
Rousseff nimetas esmaspäeval ametisse uue justiitsministri, kes on juba teine kuu aja jooksul. Uueks ministriks sai varem rahvuslikus valimiskohtus töötanud prokurör Eugênio José Guilherme de Aragão."
"06.03.2021, 05:00",arvamus,https://epl.delfi.ee/artikkel/92736305/autorikulg-peeter-kormasov-linnad-muutuvad-autovabamaks-nagunii-vastuseis-paratamatusele-ainult-pikendab-agooniat,AUTORIKÜLG | Peeter Kormašov: linnad muutuvad autovabamaks nagunii. Vastuseis paratamatusele ainult pikendab agooniat,"Eelmisel nädalal kirjutas mitte_tallinn oma Facebooki lehel, et elukeskkond ja selle kvaliteet peaksid olema pidev jutuaine. Nii spetsialistide, teoreetikute, asjaarmastajate kui ka elanike seas. Veel üks võimalus ennast kuuldavaks teha on luua asumiselts, mida on Tallinnas teinud näiteks Uue Maailma ja Telliskivi või Tartus Karlova elanikud.
Kevad tuleb, saast hakkab lume alt välja sulama. Nädalavahetusel postitas mitte_tallinn Instagrami story, milles meenutas linnavalitsusele, et graniidipuru kokkupühkimisega ei pea juunikuuni ootama.
Mitte_tallinna lahkel loal jagan artikli juures ka fotosid mõnedest Tallinna linna jubedamatest kohtadest, mille liikluskorraldus tasuks läheneva teeremondihooaja valguses üle vaadata.
Samuti on ta tähelepanu juhtinud jalgrattastrateegia puudujääkidele. Koroonaajal on rattad hakanud poodidest kiiremini kaduma ja värskes õhus liikumine jäänud üheks väheseks lubatud ajaviiteks. Ratas on autole ja isegi kondimootorile niivõrd odav ja mugav alternatiiv, et linnatänavail on ratturite rohkuse suurenemine paratamatu.
Ökoloogilise jalajälje vähendamiseks muutuvad linnakeskkonnad niikuinii lähemate aastakümnete jooksul tunduvalt. Vastuseis paratamatusele ainult pikendab agooniat. Arhitektide liit on soovitanud Tallinna linnal kaaluda Rävala puiestee suveks autovabaks muuta. See on suurepärane mõte üsnagi väljasurnud piirkonna eluleturgutamiseks. Tartus võeti eelmisel suvel ette samasugune eksperiment, mis tõi linnaruumi teema avalikkuse ette ja tekitas pooldajate ja vastaste vahel arutelu.
Tallinn pole mingi metropol või Eesti mõni suurriik, mille pealinn peab olema mitmetasandiliste ristmikega megapolis. Teistest Eesti linnadest saabunud inimesed tahavad tunda, et on saabunud oma kodumaa pealinna, mitte futuõudusse, kus hiiglaslikud masinad ähvardavad neid alla ajada. Samamoodi tahavad turistid jalutada ja linna vaadata, mitte valgusfooride taga oodata ja metallpiirete vahel siksakitada.
Kevadel hüppan rattasadulasse?
Kevad tuleb, aeg ratas kuurist välja ajada. Aga kas peaks? Ise julgen sõita ainult kiivriga – eriti nüüd, kui olen näinud videot Tallinnas Hannes Praksiga juhtunud õnnetusest, kus autojuht niitis igati reeglipäraselt liikunud ratturi lihtsalt jalust.
Mõnedes teistes rattarohketes linnades, näiteks Tartus ja Viljandis, on muidugi vähem liiklust kui pealinnas. Ent Tartusse on viimasel ajal ka hulganisti rattateid juurde tekkinud.
Tallinnas on liiklus ja inimesed palju närvilisemad. Käin parasjagu autokoolis ja näen pidevalt väga huvitavaid manöövreid. „Targem annab järele” – okei, lasen nõelujad vahele ja saan aru, et mõnel võib-olla pole tõesti käsi, et suunatuld näidata. Kas hoopis mina ei peaks see rumalam olema, kui mul veel autojuhiluba polegi?
Ratas on hea liiklusvahend, sest sellega jõuab kiiresti igale poole. Kindlasti nobedamini, kui ühissõidukitega. Ja mõnel juhul enne autosidki – muidugi nii, et jalakäijad ikka terveks jäävad. Tekib probleem, millest paljud jalgratturid on juba kirjutanud. Ent mitte piisavalt, nii et teen seda uuesti.
Kõnniteel on inimesed, kes rattakella kuuldes hirmunult auto alla hüppavad. Autoteel on autod, kes saadavad läbi akna ratturi poole mõrvarliku pilgu, kui peavad tema pärast hoo maha võtma. Ega vaesed autojuhid ka süüdi pole – nad pole ju ratastega harjunud, Tallinn on ehitatud automagistraaliks. Ja kõnniteel ei peaks rattur ideaalis samuti sõitma.
Saan aru, et see on aastakümnetepikkuse probleemi tagajärg ja kiireid muutusi pole loota. Eks Tomati-Talvo teab paremini.
Ametiühingud on Eestis põlu all
Rääkides linnaruumis kaasa löömisest – Eestis pole tavaks oma õigusi tänavatel nõudmas käia. Protestantlik ja soomeugrilik mentaliteet on õpetanud meid vaikides kannatama. Vanade demokraatlike riikide kolonialistliku mineviku, immigratsiooni ja varandusliku ebavõrduse probleemides pole muidugi midagi kadestamisväärset. Ent nende käest on siiski võimalik õppida, kuidas saavad kodanikud riigi juhtimises rohkem kaasa lüüa.
Ametiühingud on kodanike õiguste tagamiseks mõeldud organisatsioonid, mis aitavad töötajal ebavõrdsuse korral tööandjaga suhelda. Ent Eestis on ajalooliselt kujunenud välja väärarusaam, et ametiühingud lõi kommunism, mitte kapitalism. Liberaalturumajandusliku hurraaga on kõik vähegi solidaarne või sotsialismimaiguline rentslisse pühitud.
Töölepingu tekst on pigem tööandjat soosiv. Võrdsemat tööturgu nõudvat mentaliteeti vaadatakse Eestis võõristusega. Eriti just madalapalgalised ei julge oma õigusi nõuda ega selleks – erinevalt Põhja- või Lääne-Euroopast – streikida ja tänavale tulla. Tööandja ütleb, et turg reguleerib ja sektori palgad ongi sellised. Eesti töötaja lepib sellega, sest nii on teda kasvatatud."
"27.03.2020, 00:05",lp,https://epl.delfi.ee/artikkel/89366103/brasiilia-gangid-votsid-koroonavoitluse-voimude-ukskoiksuse-tottu-oma-kontrolli-alla,Brasiilia gängid võtsid koroonavõitluse võimude ükskõiksuse tõttu oma kontrolli alla,"Brasiilia suurlinnas tegutsevad tuntumad narkokaubitsejate jõugud võtsid koroonaviiruse ohjeldamise enda kätte, sest president Jair Bolsonaro paistab ohtu alahindavat.
Ulatuslikku epideemiat Brasiilias praegu siiski pole. 210 miljoni elanikuga riigis oli eilse seisuga umbes 2600 nakatunut ja 63 surmajuhtumit. Bolsonaro on meediat süüdistanud hirmu õhutamises. Teisipäevases telepöördumises kutsus ta linnapeasid ja osariikide kubernere üles kehtestatud piiranguid lõdvendama. Enne olid Brasiilia kahe suurema linna São Paulo ja Rio de Janeiro võimud teatanud, et elanikud peavad arvestama senistest rangemate reeglitega.
„Peame oma elu edasi elama. Töökohad on vaja säilitada ja normaalsusesse tagasi pöörduda,” sõnas Bolsonaro. Brasiilia eri paigus puhkes pärast presidendi kõnet pahameelelaine, mida kodudesse sunnitud elanikud väljendasid muu hulgas rõdudel panne tagudes.
Säärasel viisil on elanikud sel kuul varemgi meelt avaldanud, kui Bolsonaro käis demonstratiivselt poolehoidjatega kohtumas ega keeldunud nende kätt pigistamast ja neid õlale patsutamast. Arstid soovitasid tal rahvahulkadest hoiduda, sest koos Bolsonaroga oli hiljutisel USA reisil käinud hiljem positiivse viiruseproovi andnud kommunikatsioonijuht Fabio Wajngarten.
Bolsonaro teatas teisipäeval, et ühistranspordi keeld, sotsiaalne distantseerumine ja äride-koolide sulgemine kõlab kui põletatud maa taktika. Brasiilia president möönis, et üle 60-aastased inimesed on küll riskirühmas, kuid enamikul inimestel – tema ise kaasa arvatud – pole midagi peljata, kirjutab BBC.
„Ma ei tunneks midagi või oleks see kõige enam kerge gripi moodi,” teatas 65-aastane Bolsonaro.
Hoolimata Bolsonaro leigest suhtumisest on Rio de Janeiro tuntumates favela’des tegutsevad narkokaubitsejad võimaliku viiruse leviku pärast rohkem mures ja võtnud selle tõttu ise abinõud kasutusele.
Viimastel päevadel võibki Cidade de Deusi slummis näha patrullivaid gängiliikmeid, kes käsivad elanikel pärast kella kaheksat õhtul oma nägu väljas enam mitte näidata. Möödunud nädalal sai Cidade de Deusist esimene slumm, kus avastati koroonaviirusega nakatunu.
Comando Vermelho kontrolli all olevas Cidade de Deusis elab 40 000 inimest. Sel nädalal edastasid valjuhäälditega ringi liikuvad kriminaalid elanikele teate: „Me kehtestame liikumiskeelu, sest keegi ei võta koroonaviirust tõsiselt. Kõige õigem on praegu koju jääda ja vabalt võtta. Sõnum on teile edastatud.” Kõlas ka ähvardus, et keelu rikkujaid ootab karistus.
Santa Marta narkoärimehed riputasid avaliku veekraani juurde sildi, mis palub käsi pesta.
Rio de Janeiro kuulsa Lunastaja Kristuse kuju lähedal paiknevas Santa Martas läksid narkoärimehed nii kaugele, et riputasid slummiesise avaliku veekraani juurde sildi, mis palub enne sisenemist käsi pesta. Ka jagasid nad kohalikele seepi.
Kohaliku uudisteportaali toimetaja Edmund Ruge rõhutas, et üle riigi on teisigi selliste keelureeglitega kohti, kuid kokkuvõttes on tegu erandi, mitte reegliga. „Enamikku favela’si see ei puuduta, ka pole tegevus koordineeritud,” selgitas Ruge Guardianile.
Kurjategijate algatus
Rio de Janeiro ligi seitsmest miljonist elanikust ligi kaks miljonit elab slummides. Mitmes neist on viirusevastase võitluse käsile võtnud kurjategijad. Morro dos Prazeresi asukad tohivad nüüd liikuda vaid kahekaupa.
Ladina-Ameerika ühes suuremas favela’s Rocinhas on välja kuulutatud üldine karantiin. Complexo da Marés peavad poed ja kirikud lahtiolekuaegu piirama."
"06.04.2018, 00:05",uudised,https://epl.delfi.ee/artikkel/81675891/prugilatega-maadlev-malta-otsib-irust-inspiratsiooni,Prügilatega maadlev Malta otsib Irust inspiratsiooni,"Kolleeg Siim Kiisleri kutsel külastab Eestit Malta keskkonnaminister José Herrera. Eile hommikul pani Herrera kollase kiivri pähe ja helkurvesti mantlile ning jalutas läbi viie aasta eest valminud Iru elektrijaama jäätmeploki, et tutvuda järjekordse näitega, kuidas vähendada prügi prügilatesse ladestamist.
Säärase jaama võiks Maltalegi ehitada ja Eesti Energia tütarfirma oleks selleks hea partner. Külastuspäeva hommikul oli ainus mure see, et jaam pandi eelmisel päeval rikke tõttu ajutiselt seisma.
Aga ringkäik ei jäänud seepärast ära. Segaolmejäätmeid üle Eesti kokku vedavad veokid sõitsid lakkamatult väravast sisse ja automaatrežiimil konksudega kraanad segasid põletamist ootavat prügi, nagu poleks midagi juhtunud. Keskkonnaministeeriumist, Eesti Energia peamajast ja Maltalt tulnud külaliste mantlisabad said prügipõletustuhast tolmuseks, nagu ühes korralikus põletusjaamas peabki juhtuma.
Malta ametnikud küsisid pidevalt täpsustusi selle kohta, mis saab siis, kui pole võimalik põletada. Siis suunatakse prügiautod prügilatesse edasi, vastas ekskursiooni juhtinud Andrei Vuhk. Enefit Greeni juhatuse esimees Aavo Kärmas vaatas igaks juhuks arvud üle ja teatas hiljem esitlusel, et aasta esimese kolme kuu jooksul on prügipõletusjaam töötanud 97,5% ajast. Töökindlus on müügiargument.
Väikese saareriigi Malta jaoks on prügi suur mure. Üle 90% jäätmeid, sealhulgas 96% segaolmejäätmeid rändab prügimäele. Peale selle, et nõnda on Maltal praktiliselt võimatu täita EL-i jäätmedirektiive (2020. aastaks peab olema uuesti ringlusse võetud 50% olmejäätmeid), hakkavad nende prügilad täis saama.
Veebruari lõpus kirjutas Malta väljaanne Times of Malta, et valitsus otsustas ehitada prügipõletusjaama, mis peaks suutma umbes 40% riigi jäätmeid energiaks muuta. Ehitusmaksumuseks pakuti 120–150 miljonit eurot ja hange peaks algama järgmisel aastal. Maghtabi piirkonda ehitatava jaama puhul peaks saama kasutada ka osa juba prügilatesse viidud jäätmeid.
„Kindlasti oleme huvitatud,” ütles Kärmas. „Kui õnnestub, siis oleme valmis maltalastele oma kogemust müüma ja ühe sellise jaama Maltasse püsti panema.” Ta tõi näiteks, et Eesti Energia kontsernil on kogemusi nii suurejooneliste tehaste püstitamisega (nt Auvere) kui ka rahvusvaheliste suurhangete täitmisega (nt Jordaaniasse parasjagu ehitatav 2,1 miljardit dollarit maksev põlevkivielektrijaam).
„Meie riigid on üsna sarnase suurusega ja toodavad üsna sama palju jäätmeid,” ütles Malta keskkonnaminister Herrera pärast ringkäiku. „Teie olete ka alles hiljuti reformi läbi teinud, ainult viie aastaga,” tõi ta esile, et alles 2011. aastal ei põletanud Eesti veel midagi ja ladestas 54% olmejäätmeid prügilatesse. 2016. aastal põletati 50% eestlaste olmeprügi ja ladestati 10%.
Enefit Green lubab kogemustest õppida
Enefit Greeni juhatuse esimees Aavo Kärmas kinnitas, et kontsernil on kogemusi, millest õppida. Ja mitte ainult uut jäätmepõletusjaama ehitades, vaid seda ka käimas hoides. „Uut jaama ehitades saame seda kogemust juba arvesse võtta ja vigadest õppida,” märkis ta. „Ma arvan, et see võib olla meie unikaalne eelis.”
Seetõttu ei olnud ta eriti mures selle pärast, et ministri ringkäigu ajal ei olnud tehas töös. „See ei muuda midagi, tootmises tuleb ikka väikseid viperusi ette,” lausus Kärmas. „Kui siin pooleteise-kahepäevane paus sisse tuleb, mis siis ikka.”
Malta ajaleht Times of Malta kirjutas uue jaama ehitamist kajastavas artiklis, et üks suur mure on võimalik põletamisest tekkiv õhureostus. Kärmase sõnul läks suur osa Iru jaama investeeringust õhuheitmete vähendamiseks mõeldud puhastussüsteemidele. „Ma olen pidevalt kasutanud näidet, et siit korstnast tuleb sama palju õhuheitmeid kui kahekümnest ahiküttega eramajast,” sõnas ta."
"07.07.2018, 17:06",valismaa,https://epl.delfi.ee/artikkel/82961823/kaaperdatud-helikopter-naisteriided-ja-nektariinist-granaat-uheksa-juhtumit-mil-kurjategijad-suutsid-uskumatul-kombel-vanglast-pogeneda,"Kaaperdatud helikopter, naisteriided ja nektariinist granaat: üheksa juhtumit, mil kurjategijad suutsid uskumatul kombel vanglast põgeneda","Vanglatest on üritatud pääseda õhu, mere ja isegi ümberriietumise teel. Delfi otsis välja lähiajaloo huvitavamad ja erakordsemad vanglast põgenemised.
Helikopteriga vabaks
Eelmisel pühapäeval põgenes 46-aastane prantslane Rédoine Faïd Pariisi läheduses asuvast Sud Francileni vanglast. Teda aitasid kolm kaaslast ja helikopteripiloot, kelle Faïdi sõbrad olid pantvangi võtnud. Kaks relvastatud meest murdsid vangla külastajate tuppa sisse, kasutades suitsupomme ja ketaslõikureid. Kolmas abiline valvas helikopterit ja pantvangi võetud pilooti.
Helikopter viis mehed vanglast eemale, kus piloot vabastati. Mehed liikusid mustas Renault’ Meganes edasi ning politsei leidis maha põletatud auto hiljem Pariisi äärelinnast kaubanduskeskuse parklast.
Faïd on ennegi vanglast põgenenud. 2013. aastal põgenes ta Sequedini vanglast kasutades lõhkekehasid ja võttes pantvangi neli vanglatöötajat. Vanglast edasi liikus Faïd autoga, mille ta hiljem maha põletas ja teise autoga vahetas. Tee peal vabastas prantslane järjest vanglatöötajaid.
Ta saadi kätte kuu aega hiljem, kui üritas saada võltsitud dokumente selleks, et Iisraeli jõuda.
 Kreeka Robin Hoodi ei hoia vanglad kinni
 2006. aasta juunis põgenes Kreekast pärit Vassilis Palaiokostas koos albaanlase Alket Rizajga Pireuse linnas asuvast Korydallose vanglast.
 Palaiokostast peetakse Kreekas kohalikuks Robin Hoodiks, sest oma kriminaalkarjääri jooksul on ta suure hulga oma varastatud rahast jaganud vaestele ning vaatamata sellele, et ta ei ole kedagi tapnud, peetakse teda Kreeka üheks tagaotsitavamaks meheks.
 Põgenemisplaani mõtles välja Palaiokostase vanem vend Nikos, kes põgenes ise 1990. aastal vanglast."
"05.08.2020, 10:39",kultuur,https://epl.delfi.ee/artikkel/90646941/uues-akadeemias-karl-ernst-von-baerist-ning-materialismi-ja-darvinismitulist,Uues akadeemias: Karl Ernst von Baerist ning materialismi- ja darvinismitülist,"Andrus Tool käsitleb kahte teemat — Wilhelm Dilthey loodusfilosoofilisi vaateid ja nende seoseid mõne Eestist pärit loodusteadlase mõttemaailmaga. Dilthey on filosoofia ajaloos tuntud eelkõige humanitaarteaduste filosoofina: tema olulisemad teoreetilised tööd on pühendatud just sellele, et põhjendada nende teaduste autonoomiat loodusteaduste suhtes. Tema enda silmis oli see töö aga üksnes esimeseks sammuks teel üldise, kõiki teadmisvaldkondi hõlmava teadusfilosoofia poole. Kuigi see kava jäi teostamata, võib tema pärandist leida viiteid loodusfilosoofiale. Neid leiab ka loodusteadusliku kirjanduse tutvustustes, mida ta kogu oma loometee vältel avaldas.
Üheks Dilthey tähelepanu köitnud loodusteadlaseks oli Karl Ernst von Baer, kelle kirjatöid ja vastukajasid nendele ta haritud avalikkusele tutvustas. Võttes läbinisti tunnustava seisukoha Baeri eluteaduse käsituse suhtes, valis Dilthey ka poole ägedates maailmavaatelistes vaidlustes, mida alates 1850. aastatest eluteaduste üle peeti ja mida on nimetatud materialismi- ja darvinismitüliks. Kaitstes Baeri maailmavaatelist hoiakut, seostab ta selle saksa mõtteloo süvatraditsioonidega. Ka Dilthey enda loodusfilosoofiliste mõttearenduste lähtekohad paistavad olevat Baerist inspireeritud ning võimaldavad tuvastada ühiseid jooni teiste Baerist mõjutatud eluteaduslike mõttesuundadega, nagu Jakob von Uexkülli omailmaõpetus ja samuti kaasaegne biosemiootika, mille üheks keskuseks on tänapäeval Tartu ülikooli semiootika osakond.
Seejärel avaldame Wilhelm Dilthey (1833–1911) lühiülevaated (tlk Andrus Tool) Eestis sündinud loodus- ja arstiteadlase, võrdleva embrüoloogia rajaja Karl Ernst von Baeri (1792–1876) kolmeosalise kogumiku Kõned, mis on peetud teaduslikel koosolekutel, ning mitmesuguse sisuga väiksemad artiklid 2. osast „Uurimused loodusteaduste alalt“ (1873) ja 3. osast „Ajaloolised küsimused vastatuna loodusteaduste abil“ (1876). Veel tutvustab Dilthey põgusalt Remigius Stölzle kirjutatud teost Karl Ernst von Baer ja tema maailmavaade (1897), mis muu hulgas annab ammendava ülevaate Baeri mõjutanud mõtlejatest.
Laurits Leedjärv tutvustab tähevaatlustega kaasnenud probleeme. Kui 1990. aasta aprillis sai Hubble’i kosmoseteleskoop (HST) lõpuks orbiidile viidud, selgus, et teleskoobi hüperboolse kujuga peapeegel on valesti lihvitud. See töödeldi liiga lamedaks, mistõttu pildid jäid uduseks. Tehti kindlaks, et üks pisike element oli paigutatud õigest asukohast 1,3 millimeetrit tahapoole. Viga õnnestus parandada esimese teeninduslennuga 1993. aasta detsembris. Euroopa Lõunaobservatooriumi (ESO) väga edukaks kujunenud ajalooski on mõned tumedad laigud, näiteks riigipööre ja sõjaväehunta võimuletulek Tšiilis 1973. aastal ning samuti liiga lamedaks lihvitud 3,5-meetrise teleskoobi peegel. Kõige suuremad raskused on olnud Väga Suure Teleskoobi (VLT) ehitusega Paranali mäele Atacama kõrbes. Selle käigus ilmus välja väidetava maaomaniku pärija, kes nõudis mäge tagasi või kompensatsiooni. Siiski õnnestus diplomaatilise kõrgpilotaažiga kõik klaarida ning praegu särab neljast 8,2-meetrisest peeglist koosnev VLT Paranalil tõelise kõrgtehnoloogilise kalliskivina.
Nüüd kavatsevad ameeriklased paigutada põhjapoolkera taeva uurimiseks 30-meetrise hiigelteleskoobi (TMT) Hawaii saarele Mauna Kea tippu, aga see on esile kutsunud Hawaii põliselanike vastuseisu, mis praegu näib ületamatuna. Kuigi Mauna Keal on juba tosinkond teleskoopi, ei taheta, et sinna üks eriti suur veel juurde tuleks. 2015. ja 2019. aastal tehti katset TMT ehitusega Mauna Keal alustada, kuid põlisrahvast protestijad nurjasid need mõlemal korral. 2020. aastal on olukord ummikseisus. Alternatiivina on saadud esialgne kokkulepe TMT ehitamiseks La Palma saarele Kanaari saarestikus, kuid ka seal on keskkonnaaktivistid juba vastuseisu ilmutanud.
2020. aasta kirjandivõistluse „Kommunistliku režiimi mõju minu suguvõsale ja läbi selle minule“ auhinnatud töödest avaldame kaks lugu: Terke Krami „Ma ju tegelikult ei mõista kommunistlikku režiimi nii nagu nemad“ ja Aurelia Elenora Kristjohanni „Millise loo jutustavad pildid minu suguvõsa albumis?“.
Anu Põldsam arvustab Kalle Kasemaa tõlkeid: Moše de Leoni Püha seekel ja Josef Gikatilla Kiri pühadusest. Mehe vahekord naisega.
Ilukirjanduse ossa on Kullo Vende tõlkinud James Joyce’i Ulixese 8. peatüki „Laistrügoonid“ ja Toomas Kiho kirjutanud luuletuse „Mollusk ja madonna“.
Tušijoonistuste valikuga mälestame Mare Vinti (1942–2020).Järjejutuks on arstina ja Tartu ülikooli õppejõuna tegutsenud Herbert Normanni (1897–1961) päevikud aastatest 1944–1961.
Koostanud Indrek Ude"
"09.07.2020, 17:15",lp,https://epl.delfi.ee/artikkel/90401701/morvarelva-lugu-vargus-tallinnas-vene-eriteenistused-ja-berliinis-tapetud-tsetseeni-dissident,"Mõrvarelva lugu. Vargus Tallinnas, Vene eriteenistused ja Berliinis tapetud tšetšeeni dissident","Aasta tagasi 23. augustil nägid kaks teismelist midagi, mis ei olnud nende silmadele määratud. Saksamaa pealinnas Berliinis kuulsa Brandenburgi värava lähedal vahetas keegi meesterahvas põõsas riideid. Seljast võetud riided pani ta kotti ja heitis Berliini läbivasse Spree jõkke. Sama teed läks jalgratas, millega mees oli jõe äärde sõitnud. Õige pea kihutas ta elektritõukerattaga minema.
Mõni minut enne seda oli sama mees paarsada meetrit jõekaldast põhja pool Kleiner Tiergarteni pargis külmavereliselt inimese tapnud. Tema ohver oli Gruusia kodakondsusega tšetšeen, kes elas Saksamaal Tornike Kavtarašvili valenime all ja kõndis parajasti mošeesse reedesele palvusele.
Kell 11.58 kõlas kolm lasku. Kavtarašvilile jalgrattaga vastu sõitnud mees tulistas talle ühe lasu rindkerre ja järgmised kaks pähe. Kavtarašvili suri sündmuskohal. Mõrvar põgenes rattaga.
Kui kaks teismelist poleks näinud, kuidas mees oma asjad jõkke heidab, ja politseisse helistanud, võinuks mõrvar pääseda. Tänu sellele kõnele peeti arvatav tapja peagi lähedases raudteejaamas kinni. Spree jõest tõid tuukrid välja jalgratta ja koti, millest peale riiete leiti parukas ja habemeajamismasin, millega mõrvar arvatavasti enne põgenemist oma välimust muutis. Veel leiti tapmiseks kasutatud püstol Glock 26.
Kõlas kolm lasku. Jalgrattaga sõitnud mees tulistas talle ühe lasu rindkerre ja järgmised kaks pähe.
See Glock pärineb Eestist. Eesti Päevaleht uuris välja relva ajaloo, tutvus toonase kriminaaltoimikuga, vestles relva esimese omanikuga ja avastas, et tollast relvavargust politsei õieti ei uurinudki. Relv oli ammu unustatud, kuid ilmus päevavalgele mõrvaloos, mille tellimises Saksamaa prokuratuur kahtlustab Vene riiki.
***
Päise päeva ajal rahvarohkes pargis sooritatud mõrva ohvri tegelik nimi oli Zelimhan Hangošvili. Oma viimased aastad elas ta varjupaigataotlejana Saksamaal, ent tema taust oli tagasihoidlikult öeldes kirev.
Gruusias Pankissi orus üles kasvanud Hangošvili läks 1999. aastal puhkenud teise Tšetšeenia sõja ajal tšetšeenide eest võitlema. Ta tegi kiiret karjääri ning temast sai peagi mässuliste juhi, president Aslan Mashadovi usaldusalune ja armeekomandör.
Kui sõda 2004. aastal lõppes, pöördus Hangošvili koju tagasi. Väidetavasti jälgiti teda seal elades pidevalt ja see sundis ta koos perega kiiresti Thbilisisse kolima. Ent rahu ei saadud sealgi. Hangošvili endine naine on Saksamaa ajakirjale Der Spiegel öelnud, et perekond sai pidevalt ähvardavaid sõnumeid.
Hangošvilit üritati tappa juba varem, kuid 2015. aastal Thbilisis olnud tulistamisest ta pääses. Pärast seda põgenes ta Ukrainasse, kus aitas sealset valitsust Donbassi sõjas (n-ö mässuliste poolel osales hulganisti Tšetšeenia presidendi Ramzan Kadõrovi lähetatud võitlejaid). Aasta hiljem jõudis ta Saksamaale ja taotles seal poliitilist varjupaika.
Hangošvili mõrva tagant hakkasid kiiresti paistma Venemaa kõrvad. Ehkki arvatav mõrvar pärines Venemaalt, ei ilmutanud sealne valitsus mingit huvi uurijaid aidata. Pressikonverentsil Angela Merkeli kõrval seistes nimetas Vladimir Putin tapetut „julmaks ja verejanuliseks inimeseks” , kes olevat olnud üks Moskva metrooplahvatuste korraldajaid. Ühtegi tõendit selle kohta küll ei ole avaldatud.
***
Ka mõrvas süüdistatud mehe taust juhatab Venemaa eriteenistusteni. Vadim Sokolovi nimele väljastatud pass pärines Venemaa siseministeeriumi osakonnast, mis on varasemast teada Venemaa sõjaväeluure GRU agentidele passide andjana.
Der Spiegeli, Bellingcati, Dossier Centeri ja The Insideri ühine uurimine näitas, et Sokolovi identiteet loodi Venemaal vahetult enne 23. augustil Berliinis tehtud tapatööd. Venemaa maksuameti registrisse tekkis Sokolovi kohta kanne alles sama aasta juuni keskel. Mõni päev pärast seda esitas ta Prantsusmaa saatkonda Schengeni viisa taotluse. Brjanski linna aadressil, kus ta väitis end elavat, ei tundnud teda keegi.
Krassikovi kahtlustati selles, et ta mõrvas 2013. aastal Moskvas ühe ärimehe. Toonase mõrva meetod oli pea identne sellega, kuidas tapeti nüüd Berliinis Hangošvili: mõrvar sõitis talle jalgrattaga vastu, tulistas nii pähe kui ka rindkerre ja põgenes. Kaks kuud pärast seda, kui Krassikovi nimi tagaotsitavate andmebaasist kadus, tekkis Venemaa registrisse esimene viide Vadim Sokolovile. Fotoanalüüs näitas, et tagaotsitud Krassikov ja mõrvas kahtlustatav Sokolov on 82–90% tõenäosusega üks ja seesama isik.
***
Nüüd mõrvarelva juurde, mille uurijad Spree jõkke visatud kotist välja õngitsesid. Saksa ajakirjandus on varem kirjutanud, et püstol pärineb Eestist, kuhu see olevat müüdud 1986. aastal kasutatuna Austriast. See ei pea paika. Oleks mõeldamatu, et veel Nõukogude Liidu ajal ostis keegi isiklikuks tarbeks Austriast relva.
Eesti Päevaleht saab avaldada, et see Glock 26 pärineb tõepoolest Eestist, ent relva eelmine omanik ostis selle 1990. aastate teises pooles uuena siit Glocki ametliku edasimüüja Citiseci poest. Relv kuulus Kagu-Eestis tegutsevale juristile ja ettevõtjale, kellel oli kehtiv relvaluba.
Relva toonane omanik kinnitas Eesti Päevalehele, et umbes kuu aega tagasi võttis politsei temaga selles küsimuses ühendust. Kuna tema nimi ei ole Saksamaal toimunud mõrva kontekstis oluline ja ta ei soovi, et teda nii delikaatses asjas nimetataks, kasutame artiklis ainult tema eesnime Andres.
Ehkki koos autoga läks kaduma relv, ei teinud politsei varaste ega varastatud asjade leidmiseks erilisi pingutusi.
„See relv oli osa tehasepartiist, mille tootja 1996. aastal Eesti ettevõttele müüs,” kinnitas politsei- ja piirivalveameti rahvusvahelise ametiabi keskuses juht Maria-Elisabeth Kool. Tema sõnul pöördusid sakslased Hangošvili asjus abi saamiseks Eesti ametikaaslaste poole juba mullu septembris.
Kas oli number jäetud relvalt maha lihvimata või õnnestus see sakslastel taastada, ei ole teada. Igatahes said nad numbri kohta tehtud päringule Glocki tehasest vastuse, et tuleb vaadata Eesti poole.
Andres ostis relva Glocki maaletooja Cityseci poest. See jäi tema kätte 1999. aasta viimaste päevadeni.
Ehkki Mercedes oli üheksa aastat vana, oli see 21 aastat tagasi hinnaline auto ja kutselistele varastele magus sihtmärk. Andres teadis seda. Politseis antud tunnistuse järgi parkis ta auto teadlikult valgusvihku ja kaupluse peaukse ligidale. Autol oli immobilaiser ja alarm, mis pidanuks takistama selle käivitamist. Enne autost lahkumist pani ta peale ka rooliluku.
„Sellise autovarguse toimepanek ei olnud osavale vargale ilmselt väga suureks katsumuseks. Kogenud kurjategijad valdasid tehnikaid, kuidas autoalarm ja immobilaiser kahjutuks teha, samuti ei valmistanud neile raskusi rooliluku eemaldamine või auto käivitamine,” selgitas politsei Põhja prefektuuri kriminalistikatalituse juht Toomas Jervson tagantjärele.
Kriminaaltoimikust nähtub, et vargusepäeva õhtul andis Andres Sky Raadiosse kuulutuse, milles palus inimestel, kes asjast midagi teavad, sellest endale teatada. 1990-ndate lõpus ja 2000-ndate alguses oli selline talitusviis tavapärane. Ainuüksi Harjumaal varastati aastas ligi 2000 sõidukit. Autovaraste „äriideesse” kuulus ka auto omanikele tagasi müümine.
„21. detsembril 1999, täpselt ei mäleta, kas enne või pärast lõunat, helistati ja pakuti autot 65 000 krooni eest tagasi osta. Mina keeldusin. Seepeale visati toru ära. Helistaja rääkis vene keeles ja numbrit ei näidanud,” ütles Andres tunnistajana ülekuulamisel. Auto väärtuseks hindas ta 130 000 krooni, kogukahjuks ühes varastatud esemetega 163 200 krooni (10 430 eurot).
Pärast jõule, 29. detsembril alustas politsei asja uurimiseks kriminaalmenetlust. Selle nüüdseks arhiveeritud toimikust nähtub, et ehkki koos autoga läks kaduma relv, ei teinud politsei varaste ega varastatud asjade leidmiseks erilisi pingutusi.
Järgmine märge menetluse kohta pärineb kolm nädalat hilisemast ajast, 17. jaanuarist, kui Põhja politseiprefektuuri jälitustalitus on lakooniliselt nentinud, et sooritati „operatiiv-jälitustoiminguid, mille käigus ei osutunud võimalikuks kindlaks teha asjaosalisi isikuid ja varastatud esemete asupaika”.
Juba järgmisel päeval peatas politsei ametlikult uurimise ja toimik lennutati kümneks aastaks riiulile tolmu koguma. 2011. aasta oktoobris lõpetati uurimine ka juriidiliselt.
„Tänapäeval reageerib politsei registreeritud relva varastamisele kindlasti teistmoodi kui paarkümmend aastat tagasi. Toona pandi riigis toime palju vägivaldseid kuritegusid ja prioriteediks oli avaliku korra ja turvalisuse tagamine,” ütles Jervson.
***
Järgmine kord ilmus see 9-millimeetrise kaliibriga Glock 26 päevavalgele peaaegu täpselt 20 aastat hiljem Berliinis. Kas ja milliseid kuritegusid oli sellega veel vahepeal toime pandud ja mis teid pidi liikus relv väidetavalt Venemaa eriteenistuste tellitud mõrvari kätte, Eesti keskkriminaalpolitsei ei tea.
Kuna mõrvar lendas Berliini jõudmiseks esmalt Venemaalt Pariisi ja pärast seda tegi veel vahepeatuse Varssavis, on võimalik, et relv anti talle just Poolas. Poola kaudu liikus Berliini teinegi venelane – Roman D. –, keda Saksa uurijad peavad mõrva kavandamise ja sooritamise võimalikuks kaasosaliseks.
Tšetšeeni dissidentide mõrvade laine
Saksa ajakirjandus seostab Hangošvili tapmist laiema mõrvade lainega, mille korraldajaks peetakse Venemaa sõjaväeluure GRU salajast üksust koodnumbriga 29155. Sama üksuse arvele pannakse muu hulgas endise luuretöötaja Sergei Skripali mürgitamine Londonis kaks aastat tagasi ja Bulgaaria relvaärimehe Emilian Gebrevi mürgitamine 2015. aastal.
Juuni lõpus kirjutasid mitu USA väljaannet, et samuti pakkus Taliban võitlejatele Afganistanis pearaha Ameerika ja nende liitlaste sõdurite tapmise eest.
Samal ajal jätkub ka Euroopas elavate Tšetšeenia dissidentide mõrvalaine. Alles eelmisel nädalal tapeti Viinis Mamihhan Umarov, kes oli Tšetšeenia juhi Ramzan Kadõrovi avalik ja tuline vastane ning süüdistas Venemaa eriteenistusi tšetšeenide palgamõrvades.
Jaanuaris tapeti Prantsusmaal dissidentlik blogija Imran Alijev ja veidi hiljem langes Rootsis rünnaku ohvriks Tumso Abdurahmanov."
"16.05.2016, 10:59",arileht,https://epl.delfi.ee/artikkel/74538409/viipemaksed-jouavad-lopuks-ka-eestisse,Viipemaksed jõuavad lõpuks ka Eestisse,"Et viipemakseid teha saaks, peavad lisaks kaartidele uuenema ka makseterminalid. Swedbank paigaldas esimese puutevaba tehnoloogiaga makseterminali Wayne’s Coffee’sse, mis asub Norde Centrumis.
""Viipemakse näol on tegemist mujal maailmas levinud makseviisiga, mis on nüüd ka Eestise jõudmas. Esimesed terminalid paigutame kauplustesse ning söögikohtadesse, kus käib rohkelt turiste, kelle kodumaal viipemaksed juba tavapärased on. Teeme seda selleks, et terminale testida,"" ütles Swedbanki arvelduslahenduste juht Eero Treumann.
""Suve lõpuks on kavas uuendada terminalid paljudes suuremates poodides, et sügisel klientide taskusse jõudvate uute kaartidega saaks võimalikult paljudes kohtades viipega maksta.""
Swedbank haldab Eestis ligi 14 000 makseterminali ning on plaanis puutevabale tehnoloogiale igakuiselt üle viia 300-500 terminali.
Puutevaba tehnoloogiaga kaarte hakkab Swedbank väljastama juba augustis. Esimesena saab uue funktsionaalsuse Swedbanki ISIC kaart, järgnevatel kuudel ka ülejäänud.
Viipemaksed aitavad inimestel aega kokku hoida, sest enam pole vaja väiksemate tehingute puhul sisestada PIN-koodi - viipemakse teostamiseks piisab kaardi asetamisest terminali vastu. „Kuna Eestis moodustavad alla 10-eurosed maksed 60% tehtavatest kaarditehingutest, saab esialgu kontaktivabasid makseid teha 10 euro piires. Suuremate summade korral on siiski vajalik ka PIN-koodi sisestamine, “ selgitas Treumann."
"19.07.2019, 00:10",lp,https://epl.delfi.ee/artikkel/86791387/stalinistliku-maja-korter-mojub-sama-suurejooneliselt-kui-euroopa-suurlinna-oma,Stalinistliku maja korter mõjub sama suure­jooneliselt kui Euroopa suurlinna oma,"Kõrgeid puid täis eesaiaga hoone Tallinnas Uue Maailma asumis näeb välja suurejooneline, trepikojal on paraaduksed ja laiad trepid. Ainsana riivavad silma korterite getolike metalluste kirjud read.
„Meie seadused ei võimalda korteriühistutel nõuda, et hoitaks ühtset stiili. Need korterid on täiesti Euroopa suurlinnade hõnguga, aga väga paljud lõhuvad kõik välja ja teevad euroremondi asemele. Nad rikuvad ära nii oma korteri kui ka viivad maja väärtuse alla,” arvab Jan.
Oma korterit remontides püüdis ta kõik selle parimad eripärad esile tuua. Eriti hindas ta kõrgeid lagesid ja nende äärt mööda jooksnud karniise.
Planeeringus on siiski muudatusi ette võetud. „Ühest küljest meenutab see natuke Pariisi või Berliini kortereid. Aga ruumide planeering mulle eriti ei meeldinud. Osa korterist oli pime ja ebapraktiline. Toad olid kitsamad ja piki korterit läks pime koridor. Et öösel kööki vett jooma minna, pidi korterile ringi peale tegema,” selgitab Jan.
Sellisel planeeringul on oma ajalooline põhjus. Pärast sõda, kui see stalinistlikus stiilis maja ehitati, polnud paljudel inimestel kuskil elada. Maju planeeriti selliselt, et korteri iga toa sai üürile anda eraldi perele.
Kõik laekarniisid on alles, kuid see nõudis remontijatelt mõningast pingutust. Kuna Jan muutis korteri planeeringut, oli vaja karniise jätkata ja uusi lisada. Kõik ehitustööd on Jani enda tehtud, vaid kipskarniiside lisamiseks vajas ta spetsialistide abi. Selle valdkonna asjatundjaid Eestis eriti pole, appi tuli kunstiakadeemia skulptor.
Korterit läbib anfilaadne vaade: keskmes asuvast ateljee- ja tööruumist avanevad suured tiibuksed magamistuppa ja köök-söögituppa. Kadrioru lammutatud majast pärit uksed on ostetud Kalamajas asuvast vanamaterjalilaost.
Jan soovis euroremondimaterjali vältida nii palju kui võimalik. „Uued uksed poleks siia sobinud. Ja ma ei tea, miks inimesed panevad endale koju laminaatparketi. Saime siia puitparketi, mida saab viis korda lihvida, sama odavalt, kui oleks maksnud laminaatparkett,” räägib ta.
Ka kipsplaati pole korteris peaaegu kasutatud. Ühes seinas seda siiski on, aga Jan nägi krohvimise ja pahteldamisega kõvasti vaeva, et see kipsplaadilikult odav välja ei näeks.
Kõik seinad on valged, niisamuti köök-söögitoa laudpõrand. Jani sõnul on ta lähtunud Põhjamaade minimalismist. „Oleme kombineerinud vanu eri ajastutest mööblitükke. Võib vist öelda, et mul on tekkimas väike mööblikollektsioon,” muheleb ta.
Varem on Janil olnud korter nii Lasnamäel kui ka Tallinna vanalinnas. „Mul oli korter Lasnamäel viimasel korrusel. Seal käisid kogu aeg vargad, sest rõdul katust polnud ja katusele pääses vabalt. Siis avanes mul võimalus vahetada see kahetoalise vanalinna korteri vastu,” kirjeldab Jan. „Vanalinnas oli ajal, kui korterite erastamisega sahkerdati, pandud ühele majale müügikeeld. Aga mina vahetasin korteri inimestega, kellel olid kommunaalarved pool aastat maksmata ja suur võlg kaelas.”
Kui Jan vanalinna korteri maha müüs, et endale praegune korter osta, jäi sellest natuke raha üle. Selle eest pani ta aluse oma kunstikogule ja galeriile. „Kõige esimene kunstiteos oli Leonhard Lapini tušijoonistus „Mees-masina” sarjast. Korraldasime just näitust ja sedakaudu see töö minuni jõudis,” selgitab Jan.
„Olen kogunud eelkõige 1970.–1990. aastate kunsti, näiteks Leonhard Lapinit, Raul Meelt, Vinte ja teisi. Töid on kogus umbes kolmkümmend, aga ega kõik koju seintele ei mahu. Hoiustame neid erinevates kohtades,” räägib Jan.
Jani kureeritud on ka Pärnu kunstnike majas avatud näitus „Naine ja naine”, mille avamisel võttis kunstnik Mare Tralla protestiks Marko Mäetamme maalide vastu end riidest lahti ja kattis teosed seksismivastaste loosungitega. „Kuuldavasti ajab näituse ümber tekkinud poleemika isegi abielupaare tülli. Mõni ütleb, et kunstisaalis ennast riidest lahti võtta ei sobi, aga keha kujutamine kunstis on tegelikult väga vana ja levinud väljendusviis,” kaitseb ta Trallat.
Jani siiani suurim rahvusvaheline projekt sündis huvist oma perekonnaloo vastu. „Mu ema vanemad läksid kaduma, kui ema oli alles laps. Nad kas küüditati või mis neist sai, ei teagi. Mind hakkas see huvitama ja asi jõudis selleni, et korraldasin näituse, millel osales 25 Grau-nimelist kunstnikku,” räägib Jan, kelle perekonnanimi on samuti Grau.
„Olen õppinud USA-s hotellimajandust ja töötasin Pärnu muuseumi müügi- ja toitlustusosakonna juhatajana. Ükskord tekkis näituste vahel aega ja siis tuli mõte oma sugulaste kohta lähemalt uurida. Hakkasin neid netist otsima ja leidsin aina rohkem Grausid. Leidsin koguni 25 kunstnikku. Ja siis tuli mõte, et võiks koos nende kõigiga näituse teha. Läbi häda sai see lõpuks teoks. See oleks võinud minna Guinnessi rekorditeraamatusse kui näitus, kus on väljas kõige rohkem sama nimega kunstnike töid. Kahjuks tekkis mõte alles kolm-neli kuud enne näitust, aga rekordile kandideerimiseks peab plaanitavast üritusest teatama pool aastat varem,” nendib Jan.
Paar Graud tuli koguni Pärnusse näituse avamisele kohale. Kas nende vahel ka tegelikult sugulussidemeid on, pole teada. Oli küll plaan teha näitusel DNA-analüüs, aga mõtteks see jäigi. Hiljem Jan oma sugulasi otsinud pole.
Kunsti juurde jõudis Jan alles 33-aastaselt laeval töötades ja niiviisi ümbermaailmareise tehes. „Olen autodidakt, hakkasin lihtsalt ükskord joonistama. Mõtlesin siis, et teen paar näitust ja lähen laevale tagasi, aga sinna see on jäänud,” ütleb Jan. Teinud on ta erinevaid asju: joonistanud, maalinud, loonud installatsioone ja fotolavastusi, disaininud mööblit."
"20.03.2020, 08:01",kultuur,https://epl.delfi.ee/artikkel/89283827/kultuuribiit-r-b-artist-yasmyni-playlist,KULTUURIBIIT | R&B artist YASMYNi playlist,"YASMYNi 2019. kevadel ilmunud debüütalbum ""Slowfall"" tõi naisele aasta hiphop/R&B/räppartisti nominatsiooni Eesti Muusikaauhindadel. Samuti avanes tal jaanuaris võimalus esineda Eurosonic muusikafestivalil, esitledes enda muusikat rahvusvahelisele publikule ning muusikatööstuse võtmeisikutele.
YASMYNi äsja ilmunud lühialbum ""Illusions"" on veel rikkalikum kui naise varasem looming: “See EP on palju küpsem kui mu varasem looming. Naiselik, kuid jõuline. Põhjus, miks ma ei taha väga täpselt temaatikast rääkida on see, et ma tahan, et kui inimene seda kuulab, siis ta saab sõnade ja meloodiatega samastuda täpselt nii nagu ta naturaalselt soovib. Andes mingisuguse vihje ette, siis olen selle juba ära sõnunud ja inimesel tekivad eelarvamused,” sõnab YASMYN.

YASMYN ütleb, et lemmikuks ei saa lood mitte tingimata kõla, vaid sõnade, mälestuste ning sõprade ja pere pärast.
Playlisti kohta ütleb ta järgmist:
Erykah Badu - TyroneMäletan, et minu lauluõpetaja küsis kas ma olin kuulnud seda lugu. Erykah’t teadsin küll, kuid sellest loost ei olnud midagi kuulnud. Kohe kui Erykah küsib rahvalt, kuidas neil energia on, tekkisid mul külmavärinad. Ta energia on nii aus ja naiselik ja tugev, ma tahan olla nagu tema.
Missy Elliot - Work ItIlmselt olin ma liiga noor, et teada kõiki selle loo sõnu, kuid see mind tantsimast ei takistanud. Ema oli kunagi hip-hopi treener ning käisin temaga trennides kaasas. Ühel tunnil tegi ta selle loo järgi koreograafiat ja ma üritasin suurte tüdrukutega järge pidada. Lõpuks tantsisin kõikidest teistest kõige paremini. Sellest hetkest äratab see laul minus miskit, mis on selgitamatu.
Madonna - Hung upKui me väikesed olime jagasime oma vennaga tuba, täpsemini elutuba kus oli ka telekas ja helistüsteem. Emal oli meil hästi palju CD plaate, millega ta meid iga hommik üles äratas. Kas siis Ibiza house muusika või siis Madonna. See lugu oli mu lemmik sellelt plaadilt.
IAMDDB - PauseSee oli esimene kokkupuude selle artistiga, kes nüüdseks on minu all time favourite. Mäletan, et mõtlesin tema muusikastiilist miskit, mis oli mu peas koguaeg mänginud, aga ma ei olnud veel avastanud seda. Paljud ütlevad, et ma kõlan nagu tema ja see on minu jaoks kõige suurem kompliment. Ma ei ürita teda järgi teha mitte mingil moel, mul on lihtsalt väga suur armastus tema energia vastu ja see inspireerib mind väga palju.
JID- Working OutMa armastan, kui räpparid, kes tavaliselt teevad natuke vihasemat träppi, väljendavad end vahel pehmelt ja seksikalt. Selle loo klaveri-sample viib mind teise dimensiooni, mis tervitab mind JID mõnusa häälega. Sõnad on ka muidugi imelised, väga hea ülesehitusega lugu, ta jutustab meile lugu, mis ei jää igavaks, kuna ta kasutab oma flow’d väga mängivalt. Lemmiksõnad selles loos on “You and all of your friends are like wonder women, Wonder WomanWorking for it if you ever wanted somethingSearching for a purpose, I see what you onDifference in how you be using your giftsIn the midst of the shit that you dealing withReally specific, you paid attention, panoramicGot the vision like a fer-de-lance”
Mac Miller - Self CareTerve “Swimming” album näitas, et miskit on valesti. Tekib mulje, et ta tegi oma elu viimased otsused väga teadlikult.Puhka Rahus!
Joel DeLuna - Opera On FireVaadates seda videot saan ma täpselt aru, miks mina ja minu vend oleme sellised nagu oleme. Puhka Rahus, Issi!
YASMYN - An IllusionOlen arvamusel, et kui ise ei ole enda kõige suurem fänn, siis ei peaks ka keegi teine olema. See lugu minu uuelt EP’lt on mulle väga südamelähedane. Ma laulan sellest, et olen illusioon ja see inimene, kellele laulan, ei saa kunagi minust üle. Ma ei ütleks, et otseselt laulan mehele, pigem rohkem isegi iseendale. Naljakas armastuslugu iseenda ja oma komplekside vahel.
Kapa x Mick Moon x TetriaOculus - Värska VesiMa armastan üleüldiselt komöödia-räppi ning minu arust see lugu on üks kõige geniaalsema mängulise lüürikaga eestikeelne lugu. Võib-olla on see lugu minu jaoks nii naljakas kuna ma olin seal, kui nad seda salvestasid. Ma mäletan, kui retsilt me naersime ja seda lugu vaibisime.
Moeazy x Infanine - GratitudeSelle loo sõnad lähevad mulle väga hinge. Need kutid on minu väga head sõbrad ja mulle meeldivad kõik nende lood, kuid see lugu puudutab mingit erilist punkti mu südames. “Ain’t need my mom in a minute, she told me ‘I’m proud of you’” ja “Limited, I’ve never been that I’m infinite” on lemmiksõnad selles loos.
YASMYNit saad jälgida Instagramis.
Albumi ""Illusions"" Spotify's leiad SIIT."
"30.08.2019, 00:05",lp,https://epl.delfi.ee/artikkel/87276869/johannes-kert-jumal-tanatud-et-nad-oma-kola-kaasa-viisid,"Johannes Kert: jumal tänatud, et nad oma kola kaasa viisid","Lepingute järgi jäi Eestisse veel küll 207 Vene sõjaväelast, kes esinesid spetsialisti nime all, kuid pärast Paldiski tuumareaktori demonteerimist 1995. aastal lahkusid nemadki Eestist.
Vene vägede kasutuses oli Eestis 1565 objekti, mis paiknesid 800 kohas 87 147 hektari suurusel maa-alal. Kuna tegemist oli maade, hoonete ja rajatistega, siis polnud võõrvägedel võimalik neid kaasa viia ja Eesti riik võttis need üle. NSVL-i sõjaväe vara ülevõtmist alustati valitsuse 1992. aasta septembris vastu võetud määruse alusel.
Endine kaitseväe juhataja erukindral Ants Laaneots meenutas, et tegelikult käis vägede väljaviimine juba 1989. aastal. Haapsalust oli lennupolk siis juba lahkunud. Tasapisi hakati välja viima ka Tartus olnud raskepommitajate ehk Dudajevi diviisi, lõplikult lahkus see 1992. aastal. „Neil oli Luunjas tuumapommide ladu ja kui hiljem Dudajevilt küsisin, kas Luunjasse jäi mõni pomm ka alles, siis ta kinnitas, et kõik viidi ära,” ütles Laaneots.
Massiliselt hakati Eestist lahkuma 1992. aastal.
Neil aastail püüti välja selgitada ka Eestis olnud vene sõjaväelaste arvu. „Ühed ütlesid, et enne kui lagunemine päriselt pihta hakkas, oli see arv 37 000, teised viitasid, et ligi 60 000. N-ö külma sõja ajal võis see isegi nii olla, aga kui mina Eestisse tulin (Laaneots oli aastail 1989–1991 Tartu sõjakomissariaadi ülem – toim) oli Gorbatšov võimul ning kola hakati välja viima.”
Hannes Toomsalu oli üks neist, kes Pärnu kandis võõrvägedelt vara üle võttis. Täpsemalt oli ta Pärnus endise hävituslenduri Teo Krüneri juhitava lennuvälja ülevõtmiskomisjoni liige ja keemiapolgu ülevõtmiskomisjoni esimees. Lennuväli, kus olid koos eri väeosade lennukid, teenindav osa jne, võeti objektide kaupa üle. „Kõiki neid kohti olid venelased juba rüüstanud,” tunnistas Toomsalu. Kaitseliidu maleva pealiku kohalt lahkudes sai temast Kuperjanovi pataljoni õppekompanii ülem ning Eesti sõdurid võtsid lennuvälja valve alla. Sellest ajast pärineb ka Toomsalu eredaim mälestus: sõdurid võtsid enne üleandmist kasarmu üle, et takistada selle rüüstamist. Ants Laaneotsal oli siis juba plaan tuua lennuväljale mingi osa Eesti kaitseväge.
„Ma ei mäleta enam kuupäeva, kuid meil tekkis toona vastasseis. Haapsalust tulid kohale relvastatud Vene sõjaväelased. Meie olime oma rühmaga teisel pool. Kohale tulid ka Johannes Kert ja Pärnu politsei esindaja,” meenutas Toomsalu. Peeti läbirääkimisi ja mindi tulevahetuseta lahku. „Vene sõdurid tegid väeosad lagedaks.” Toomalu sõnul jäid vaid radiaatorid seina. Rüüstasid erru läinud või vabastatud Vene sõjaväelased, kes varastasid metalli. „Saime lennuvälja rüüstajaid kätte ja andsime politseile üle, kuid järgmisel päeval rüüstasid nad jälle. Tegemist oli JOKK-olukorraga.”
Toomsalu juhtis ka Pärnus Vene sõjaväe keemiapolgu ülevõtmist, kuid seal polnud midagi rüüstatud. Toomsalu juhtimisel hoiti seda objekti töökorras. „Keemiapolgu ülemaga sain hästi läbi. Üks kaitseliitlane oli käinud neid joogise peaga jahipüssiga ehmatamas, ta võeti kinni, mind kutsuti välja ja ta anti mulle üle. Nii et sealsete ülemuste suhtumine meisse oli hea. Selle polgu ülemal oli hirmus tahtmine Eestisse jääda, aga kas see tal ka õnnetus, ma ei tea,” lisas Toomsalu.
Toomsalu meenutas 1993. aasta suve, mil Lohusalus toimusid Vene vägede väljaviimise üle järjekordsed Eesti-Vene läbirääkimised. „Pärnu lennuvälja juhtimiskeskus toona veel töötas. Ühel ööl hõivasid selle meie kaitseliitlased, võtsid kaasa relvad ja eriti salajased paberid. Paberid toodi hommikul minu kätte, õigemini öeldi, kust ma need leian. Sõitsin Lohusallu ja andsin need üle läbirääkimisi juhtinud Ants Laaneotsale. Ants tegi mulle muidugi ata-ata, et meie siin peame läbirääkimisi ja teie teete selliseid sigadusi,” meenutas Toomsalu.
„Meil käis istung, mind kutsuti välja. Et Toomsalu tahab kangesti kohtuda. Läksin välja. Toomsalu seisis seal suure kohvriga. Meie partisanid olla öösel Pärnus lennuväe juhtimispunkti rünnanud. Hiljem vaatasin, et midagi väga erilist paberites polnud. See oli lennuväe üksuse juhtimise dokumentatsioon: plaanid, kes, kus ja kui palju lennanud on. Andsime need üle kapo toonasele juhile Jüri Pihlile. Aga jah, ütlesin Toomsalule tõesti, et hullud, venelased istuvad siin, meie peame läbirääkimisi ja teie tulete oma kohvriga siia,” rääkis Laaneots. „Ja eks sellest oli muidugi kisa taevani, meid süüdistati. Meie tegime aga sinised silmad ja kehitasime õlgu,” naeris Laaneots.
Aastatel 1993–1994 käis koos riiklik komisjon, mis koosnes neljast alakomisjonist. Kolm olid nn tsiviilkomisjonid, neljas, mida juhtis Laaneots, oli aga sõjaline. „Kaks aastat käisime koos. Venelased tulid Lohusallu, meie käisime nende juures Moskva all. Idee oli neid survestada. Tõstatasime küsimuse, et kui 1940. aastal võttis Punaarmee meie varustuse, tehnika ja relvastuse üle, siis nüüd tahame midagi vastu saada. Meil polnud ju üldse relvi. Kauplemine käis pikalt ning meil õnnestus Vene töörühmaga kooskõlastada kokkulepe, et nad tagastavad meie sõjalist tehnikat 202,1 miljoni dollari väärtuses,” rääkis Laaneots.
Asi aga venis ning teiselt poolelt midagi vastu ei saadud. Siis kuulis Laaneots ühelt teise poole maaväeohvitserilt, et eestlaste taotlus saada 40 okupatsiooniaasta eest kompensatsiooni olla sattunud Boriss Jeltsini lauale. Jeltsin küsinud, kas nad (Eesti) on nõus SRÜ-ga ühinema. Talle vastati, et nad ei kavatsegi seda teha. Siis käratanud Jeltsin: „Ärge jätke neile midagi!” „Jäimegi kuivale. Nagu ka Läti ja Leedu,” muigas Laaneots.
Endine kaitseväe juhataja ja erukindral Riho Terras oli 1992. aasta mais praegust Viru pataljoni üle võttes Kalevi pataljoni nooremleitnant ning mäletab eredalt, kuidas ta Vene sõjaväe kolonele ja majoreid kantseldas. „Selle baasi olid kaitseliidu üksused juba valve alla võtnud. Mäletan, kuidas me sööklasse sisenedes nägime, kuidas Vene sõjaväelased seal siili sõid. Nad olid ikka üsna näljas, tundus mulle. Sanktsioonid olid juba peal ja nad ei saanud enam piisavalt toitu,” meenutas Terras.
Eesti pool tegi kõik, et Vene sõjaväelased siit lahkuksid. „Vene ohvitserid müüsid oma kola ning raiusid läbi kaablitrassid, et me ei saaks telefone ühendada, ja viskasid kõik võtmed ühte hunnikusse, et me ei saaks aru, mis midagi avab.”
Terrase mäletamist mööda sai tema juhitav üksus, kus üks rühm oli Kalevi ja teine Kuperjanovi pataljonist, tunda küll sõimu, kuid mitte vastuhakku. „Tõsi, millalgi lasti möödasõitvast autost meie kasarmu pihta, kuid mitte ülevõtmise päeval,” meenutas Terras.
Ülevõtmine pidi olema muidugi salajane. „Aga Eesti Raadio teatas just enne, et vot nüüd minnakse seda kasarmut üle võtma. Õnneks sealsed pataljoniülemad eestikeelset raadiot ei kuulanud,” muigas Terras.
Terrase juhitav üksus võttis üle ka Jägala linnaku. „See oli tühi. Erakordselt rüüstatud. Ja ka Jõhvi oma oli katastroofilises seisus. Nii et sealt ei saanud meie vägi midagi,” tõdes Terras.
Üks sündmus, kus osales endine kaitseväe juhataja ja erukindral Johannes Kert, oli Valgas paiknenud väeosa ülevõtmine 1992. aasta mais. Ülevõtjaks oli Eesti piirivalve. „Vene pool ei tahtnud sellega sugugi leppida ja tõi sinna mingisuguseid üksusi juurde. Siis otsustati Tallinnas, et kuperjanovlased peavad minema piiril olemist julgestama,” täpsustas Kert. Tema sõnul Eesti pool mingisse sõimlemisse ei laskunud ja teine pool sai ka aru, et kui kohale on toodud terve kaitseväe üksus, siis tuleb rahulikult käituda.
Venelased viisid välja kõikvõimaliku tehnika. „Jumal tänatud, et viisid. Kui see siia oleks jäänud, oleksime sattunud Venemaast sõjalis-tehnilisse sõltuvusse,” ütles Kert. „Aga põhjus, miks nad tahtsid kõike välja viia, seisnes selles, et Eesti ei tunnistanud end NSVL-i õigusjärglaseks, vaid EV õigusjärglaseks. Neile, kes end NSVL-i õigusjärglaseks tunnistasid, jäeti varandus alles. Ja nii mõnedki neist tegelesid aastaid selle jama utiliseerimisega, pannes sellesse kõvasti raha. Meie alustasime Eestis kaitseväe loomisel sisuliselt nullist.”
Muidugi oli ka asju, mis võinuks Eestisse jääda. „Aga riigikantselei juures oli mingi riigikaitseosakond, mis lasi asja lõdvaks ja lasi välja viia ka palju neid asju, mida poleks vaja olnud välja viia. Seal oli keegi härra S., kelle käest venelased said väga lihtsalt väljaviimislubasid,” tõdes Kert.
Toomsalu muigas, et siis hakkas kaitseliit ka „igasuguseid asju hõivama”. Näiteks Pärnus oli Toomsalu mäletamist mööda tuntud hõivaja Asso Kommer. „Ta pani pihta mingeid veomasinaid ja puges siis peitu. Politsei otsis teda taga (Eesti politsei taasloodi 1991. aastal – toim). Mind kutsuti Pärnu politseimajja vestlema. Läksin koos teise kaitseliitlasega, granaadid ja püstolid paistsid taskust välja. Aga nii see jäi.”
„Meil tekkis Tapal asuva sapööribrigaadiga vaidlus varanduse üle, sest kaitseliit oli Tartus võtnud üle nende Venemaale saadetavate sapöörimasinate ešeloni,” meenutas Kert.
„Jah, riidu oli palju, osa andsid nad tagasi ja osa meile ka,” meenutas Laaneots. „Partisanlus oli tugev.”
Üks vahejuhtum oli ka Tallinnas, kui Raul Luks saatis ajateenijad, noored poisikesed Marja tänaval paiknenud Vene väeosa üle võtma. „Vene sõjavägi võttis neilt relvad ära ja tulistas maha. Nad lasti lõpuks vabaks,” meenutas Toomsalu.
„Seal taheti jah meile koht kätte näidata. Meie ajateenijad pandi kõhuli maha ja neid filmiti kaameraga. Tegime siis sinna sõjalise operatsiooni ja võtsime kiiresti selle linnaku üle,” lisas Laaneots.
Kerdi sõnul andsid eri väeosad eri moel asju üle. „Näiteks piirivalves käis kõik viisakalt. Aga mõned kohad olid ka laastatud. Asi polnudki niivõrd selles, et nad oleksid midagi lõhkunud, vaid neil lihtsalt polnud juba pikka aega raha väeosade remontimiseks. NSVL käis ju alla. Ja eks nad (Vene sõjaväelased – toim) siis üritasidki mida iganes ka maha müüa. Meie rahvuskaaslased, tsiviilisikud ostsid hea meelega poolmuidu saadavaid asju ja oli ka juhtumeid, kus nad püüdsid siis saadut omakorda meile edasi müüa,” muigas Kert.
Laaneotsa sõnul oli Vene pool tol ajal tegelikult enda pärast hirmul ja seetõttu ka eestlasi suurt ei sõimanud. „Eriti kartlikud olid nad pärast kaitseliidu aktiviseerumist. Gerassimov (144. diviisi ülem Valeri Gerassimov, praegune Vene kindralstaabi ülem – toim) käis kahel korral minu juures rääkimas, et ärge laske asja konfliktiks minna, me pole sellest huvitatud. Paljuski muretses ta ohvitseride naiste pärast. Ja ega paljud tahtnudki siit ära minna. Kel vähegi võimalik, see jäi. Nad teadsid, mis olukord on Venemaal, ja nägid, et siin on parem,” tõdes Laaneots.
Laaneots oli ka andnud Eesti poolele range käsu: mitte mingisugust tulevahetust, ohvreid ei tohi olla kummalgi poolel. Ja ei olnudki.
Eestis paiknenud Vene sõjaväe väeosad
Õhujõud
Maavägi
Mereväebaas"
"29.04.2020, 00:05",arileht,https://epl.delfi.ee/artikkel/89703757/tootukassa-palgatoetuse-jargmine-ring-voib-tulla-tihedama-soelaga,Töötukassa palgatoetuse järgmine ring võib tulla tihedama sõelaga,"Kriisi leevendamiseks ja massiliste koondamiste ärahoidmiseks jagab töötukassa kolme kuu jooksul ettevõtete taotluste alusel nende töötajatele palgatoetust, milleks on kokku ette nähtud 250 miljonit eurot. Kriisi süvenedes on näha, et kehtivast meetmest maikuuni ei piisa. Ettevõtjate surve seda pikendada tugevneb ja järgmisel nädalal hakkabki töötukassa nõukogu arutama, kuidas ja millistel tingimustel teist rahastusringi teha. Kahtlemata on kõnealune toetus üks heldemaid leevendusi praeguses kriisis. Kas ehk liigagi helde? Tõenäosus, et uues voorus on toetuse saajatele tihedam sõel, on suur.
Hiljuti saatsid kolm suurt ettevõtlusorganisatsiooni – tööandjate keskliit, kaubandus-tööstuskoda ja suurettevõtjate assotsiatsioon – valitsusele kirja, milles rõhutasid, et palgatoetus on praegu kõige olulisem tugimeede. Liitude arvates tuleb toetusskeemi pikendada, aga ühtlasi hoolega jälgida, et seda ei kuritarvitataks.
Tööandjate keskliidu juht ja töötukassa nõukogu liige Arto Aas ütles, et on selge: nii kallist meedet riik pikalt ei jätka – kui tahta toetust ka kahe-kolme kuu jagu pikendada, peab valitsus töötukassale raha juurde andma. Praegu on ka palju määramatust, sest toetuse väljamaksmisega ollakse alguses ja suuremad firmad – näiteks Tallink, mis on lubanud enda 3000 töötajale just sellest meetmest toetust küsida – pole veel avaldusi esitanud. Pole teada, kas kolme kuu peale tuleb 250 miljonist välja, jääb üle või tuleb puudu, prognoosid on erinevad.
„Küsimus on, kas palgatoetuse tingimusi kitsendada ja karmistada, et see oleks paremini sihitud neile, kes abi vajavad. Kas toetuse saamiseks peaks olema ettevõtte käive vähenenud vähemalt 50% praeguse 30% asemel? Või peaks töötukassa hüvitama 50% palgast praeguse 70% asemel? Aktiivsed debatid käivad ka ettevõtlusringkondades,” rääkis Aas. Otsustamist vajab tema sõnul seegi, kas uues ringis saavad osaleda ka juba toetust saanud firmad või ainult uued abivajajad. „Mõte on selles, et meil on eelkõige tööstuses ja ehituses hulk ettevõtteid, millel kriisi pikemal kestmisel läheb raskeks teatud viivitusega. Nemadki tahaksid millalgi seda kriisimeedet kasutada.” Tema arvates võiks alles jääda ettevõtte 150-eurose omaosaluse nõue, mis distsiplineerib.
Praeguse seisuga ühe suurema, ligi 190 000-eurose toetussumma saaja on Haapsalu uksetehas, mille juht Ago Soomre kuulub ka töötukassa nõukogusse. Soomre ütles, et on täiesti selge: ettevõtetel on meetme pikendamist vaja, aga töötukassal endal selleks raha ei ole. Ta tõdes, et praegune toetus on ülimalt helde ja võimaldab tööandjal tahtmise korral maksta ka näiteks täispalka.
„Näiteks praegune miinimumpalk (584 eurot) oleks võinud olla töötukassa jagatav maksimum.""
Soomre tunnistas, et talle tundus töötukassa makstav kuni 1000 eurot juba alguses väga suur summa ja piir oleks võinud olla hoopis madalamal. „Näiteks praegune miinimumpalk (584 eurot) oleks võinud olla töötukassa jagatav maksimum. Jah, praegu jagame kuni 1000 eurot, aga see on kaks kuud ja mis siis edasi saab? Kui see oleks olnud pool sellest, siis jätkuks juba neljaks kuuks. Toetuse pikkusel oleksid kohe hoopis teised mõõtmed,” arutles Soomre. „Mina teen nõukogus kindlasti toetuse jätkamise ettepaneku, olen algusest peale rääkinud, et kaks kuud on absurd.” Ühtlasi möönis temagi, et tingimusi tuleb muuta, aga mõte peab jääma samaks – et vältida massilisi koondamisi.
Kui samasuguse skeemiga jätkata, peaks töölepinguseadust muutma. Praegu kehtiv seadus lubab tööandjal töötaja palka ühepoolselt kärpida maksimaalselt kuni kolmel kuul aastas. Kui aga palgatoetuse üks tingimus on töötasu kärpimine, peaks seda lubama seadusega pikemaks ajaks. Siin leiavad kõik osalised, et seda saaks lahendada ajutise rakendussättena, sest püsiv seadusemuudatus paneks töötaja tööandja suhtes nõrgemasse positsiooni. Ametiühingute juht Peep Peterson kinnitas, et nemad on valmis muudatust toetama palgatoetuse nimel ja muudatust sellega otseselt sidudes. „Meie mure on, et kui toetusmeedet näiteks ei tule, siis võimaldaks muudatus hoida inimesi madalamal palgal.”
Sotsiaalministeeriumi asekantsler Sten Andreas Erlich kinnitas, et seadusemuudatus oleks ajutine. „Töötajate õiguste kaitsmiseks peaks muudatus olema seotud töötasu hüvitise maksmisega ja kehtima vaid neil kuudel, mil makstakse töötasu hüvitist.”
Sotsiaalminister ja töötukassa nõukogu juht Tanel Kiik kinnitas Ärilehele, et palgatoetuse jaoks töölepinguseaduse muutmine ei saa olla töötaja olukorra halvendamine. Kiik ütles, et eri poolte õiguste tagamise asjus peab ta ministrina olema mõnevõrra töötajate poole kaldu, sest just nemad kipuvad sellistes olukordades olema nõrgem pool.
Kust saaks töötukassa palgatoetuse meetme pikendamiseks lisaraha? Kiik nimetas esmajoones töötukassa reservi ja ühtlasi rõhutas, et ametil peab jääma raha ka teiste tööturumeetmete jaoks. Vara on öelda, kas käimasoleva meetme jaoks eraldatud 250 miljonit eurot kulub ära. Teoreetiliselt võib sellest jääda puudugi. „Mai alguses oleme oluliselt targemad, sest siis on näha kahe kuu [märtsi-aprilli] taotluste maht ja nende rahaline mõju.”
Võimalik oleks kasutada ka euroraha. „Sellest kindlasti ei piisa, et katta tööturu vajadusi, aga teatud tööturumeetmeid on võimalik rahastada eelmise eelarveraamistiku jääkidest. Need võivad olla plaanitud mujale, aga neid saab liigutada, lisaks on globaliseerumise fond, kust me taotleme lisavahendeid, ja kolmas variant on erakorraliste kulude katteks mõeldud fond,” loetles Kiik. Viimase puhul pidas ta silmas Euroopa Komisjoni loodud 100 miljardi euro suurust tööhõive toetamise rahastut TERA (ingl SURE), kust riigid saaksid laenu võtta, et säilitada inimeste töökohti ja hoida majandust käigus."
"23.09.2019, 00:00",sport,https://epl.delfi.ee/artikkel/87506319/ilves-elust-norras-ei-maletagi-millal-viimati-puhkasin,"Ilves elust Norras: ei mäletagi, millal viimati puhkasin","Ilves sai pühapäeval Norra suvisel tšempionaadil neljanda koha, pronksist jäi teda lahutama viis sekundit. Iseenesest pole ju paha, kuid Ilves ei soovi suviseid võistlusi üle tähtsustada. Eks talvel ole näha, kas ja kui palju ta arenenud on. Tähtis on areng.
„Kui vaadata nii hüppeid kui ka rollerisõitu, siis edasiminek peaks olema märgatav,” arvas Ilves. „Olen kindlasti parem kui juunis, mil koostööd alustasin. Hüppemäel jäin norralastest maha, nüüd maandume üsna ühte auku. Treenerid on kogu tehnika alates hoovõtust kuni maandumiseni lahti võtnud ja õigesti kokku pannud. Ja rollerirajal jõuan juba teiste meestega ühes tempos sõita.”
Ilvese ja ilmselt kogu Eesti kahevõistluse maailmapilt sai parasjagu raputada, kui selgus, millise mahu ja intensiivsusega norralased treenivad. „Neil on rusikareegel: tuleb teha kümme intervalltreeningut kuus ja seda alates maist kuni hooaja lõpuni välja,” kirjeldas Ilves „Varem alustasime intervallidega alles augustis ja tegime neid vähem. Aga nüüd... Juba kaks päeva pärast võistlust on taas intensiivne treening, tõsi, veidi teise kavaga, aga ikkagi. Ja üleüldse on Norra treeningute ülesehitus hoopis teine kui Eestis. Ega mäletagi, millal viimati puhkepäev oli, harjutatakse pidevalt, ainult koormused vahelduvad.”
Trenni võib ju lõhkuda, aga kuidas keha sellele valule vastu peab? Ilves kinnitas, et peab: „Norralastel on mõistagi lihtsam, nad ju selle mahviga harjunud, aga Tartus tehtud testid kinnitasid, et mul on kõik hästi ja tervis korras. Ju olen aastatega korraliku vundamendi alla ladunud. Oktoober on treeningute mõistes kõige olulisem kuu, see tuleb veel vastu pidada. Pean jälgima enesetunnet ja treeneid hoiavad samuti silma peal.”
Üks, mis Ilvest mõneti hämmastas, oli Norra koondise ühtsus. „Ma pole varem nii võimast kambavaimu tundnud,” tunnistas ta. „Mind võetakse kui oma, mitte võõrast. Nagu noorte meeste vahel ikka käib – aetakse lolli juttu ja visatakse kildu, aga samal ajal toetatakse üksteist täiega, lüüakse nukke kokku ja patsustatakse õlale, kui kellelgi hästi läheb.”
Pisiasju – aga need ongi tippspordis määrava tähtsusega –, mis aitavad Ilvesel maailma tipptegijatele lähemale nihkuda, on Norra koodises palju. Näiteks töötab sealses olümpiakeskuses Olympiatoppenis aerodünaamika spetsialist, kes abistab ka kahevõistlejaid. „Ta töötleb hüppekombinesoone minu vajaduste järgi, käib meile loenguid pidamas ning aitab tehnikat aerodünaamilisemaks muuta.”
Ilves võtab enda sõnul kinni kõigest, mida Norra koondis pakub ja õpetab, naudib seltskonda ja atmosfääri ning loodab kõik selle tulemustesse üle kanda. „Ega siin palju olegi jäänud, kõigest poolteist kuud,” tõdeb ta. „Kaks järgmist nädalat harjutan Eestis ja siis saab minust taas norralane.”
Veerand tundi tuuletunnelis
Hiljuti käis kahevõistleja Kristjan Ilves Norra tuuletunnelis suusahüppetehnikat lihvimas.
„Keskendusime õhulennule. Rippusin trakside küljes ligi 15 minutit – see võttis jalad täiesti läbi – ja sain sellega oma tavapärase aastase lennuaja täis. Vastu puhus mulle tuul 106 km/h,” sõnas Ilves. „Peamine ülesanne oli saada keha ja suusad õigesse lennuasendisse, et tõstejõud oleks võimalikult suur. Mina rippusin, treenerid vaatasid andmeid ja juhendasid alt. Sellele järgnevate hüppetreeningute põhjal võin öelda, et tuuletunnelist oli kõvasti kasu.”"
"01.10.2016, 00:05",lp,https://epl.delfi.ee/artikkel/75769929/ingrid-puusta-maailmatasemel-purjelauduriks-elukaaslase-abiga,Ingrid Puusta. Maailmatasemel purjelauduriks elukaaslase abiga,"Pärast 100 meremiili (üle 185 km) ja ligi 14 tundi sai Ingrid Puustast (25) esimene naine, kes on ületanud purjelaual Läänemere, kolmandal katsel ja kohatiste katkestamismõtete kiuste. Mis sunnib õblukest noort naist ennast niimoodi ületama? „Oleksin olnud enda peale väga vihane, kui oleksin lihtsalt alla andnud. Ma pole kunagi tahtnud olla selline tüdruk-tüdruk, kes lihtsalt teatab, et nii raske on, ma ei suuda enam,” naerab Ingrid oma vintskuse üle.
Tartus sündinud Ingrid on juba lapsest peale olnud jonnakas ja tahtejõuline. Näiteks kui poest midagi väga vaja oli, siis suutis Ingrid terve päeva üksi õues istuda, et olukorra tõsidus emale selgeks teha. Loodetud asja ta lõppkokkuvõttes küll ei saanud, aga jonnakas üritus on kõigil siiani meeles. Umbes samas taktis läks ka purjelauaga sõitma õppimine. Kui Ingrid kümme aastat tagasi suve alguses Pirita surfiklubisse trenni läks, ei käinud ta merel üks kord päevas nagu teised lapsed, vaid vedas ennast sinna ka enne trenni ja pärast trenni. „See lihtsalt oli mu jaoks nii põnev, et tahtsin hästi ruttu selgeks õppida,” muigab Ingrid tagantjärele. Tema tollane treener Jaak Lukk ütleb, et näiteks glisseerimise (purjelaua kiireim liikumisviis, kus alus tõuseb vee kohale – U. N.) õppis Ingrid ära kõigest nädalaga.
Oma treeneri Matthew Rickardiga kohtus Ingrid 2011. aastal Austraalias toimunud MM-il. Juba enne treeneri ja õpilase staatuseni jõudmist sai kahemehepaadiga 49er sõitnud lõuna-aafriklasest Matthewst ja Ingridist paar. „Mina elasin ja õppisin tol ajal Taanis ning tema Londonis, seega ei tundunudki väga võimatu seda suhet tööle saada. Meie vahet lendas kaks korda päevas ülisoodsate hindadega Ryanair ja nii me iga kahe nädala tagant üksteisel külas käisime,” meenutab Ingrid suhte algust. Matthew lõpetas oma olümpiaklassi purjetamise karjääri samal aastal, kui nad kohtusid, sest tema klass on veel kallim kui purjelauasõit ja rahastust leida keeruline. „Olümpiaklassid on purjetamises alati kõige kallimad, sest need on monotüübid, mis tähendab, et nende ehituses tohib olla ainult äärmiselt väikesi kõrvalekaldumisi. Seega on üldiselt ainult üks tootja, kes võib hinna täpselt nii lakke tõsta, kui soovib, sest sa pead igal juhul temalt ostma,” selgitab Ingrid. Selleks ajaks oli Matthew juba kümme aastat purjetamistreenerina Londonis elanud ja töötanud. Nii et kui Ingrid pärast Londoni olümpiamänge hea esmakordse saavutuse eest ka veidi treeneritoetust sai, tekkis mõte, et Matthew võiks oma tollasest tööst loobuda, Taani kolida ja Ingridit treenima hakata.
Kuigi Matthew’l polnud purjelauaga suurt pistmist olnud, pole see Ingridi sõnul ka oluline: „90% purjelauatreenereid on endised purjetajad, mitte purjelaudurid. Ega võistluste ajal mingist tehnika õpetamisest nagunii enam kasu pole. Treenerit on vaja taktikaks ja strateegiaks. Kust puhub tuul ja kuhu ta keerab, on kõige olulisem info.” Kui praegu, viis aastat hiljem, toimib Ingridi ja Matthew suhe nii, et sadamasse jõudes lülitutakse automaatselt ümber sportlase ja treeneri suhtlusele, polnud algus kindlasti nii mustvalge. Ingrid usub, et see on inimlik, et võõrale inimesele ei vaidle sa nii palju vastu kui omale ega tõstata tõrksalt küsimusi, miks teeme nii, mitte naa. Ent nüüdseks asi toimib ja peale kohalike laheületuste on Ingrid purjelauasõidus maailma 11. naine.
„Algul mõtlesin minna Tallinna tehnikaülikooli (TTÜ) geenitehnoloogiasse, aga nii Tallinna ülikooli kui ka TTÜ suulised katsed olid 7. ja 8. juulil, kui mul olid Soomes Euroopa meistrivõistlused. Ainult Tallinna ülikool oli nõus vestluse aja minu jaoks varasemaks tõstma,” selgub Ingridi jutust, et tippsportlased polegi alati eelistatud seisus.
Aga miks noored ei valinud koduks Lõuna-Aafrikat, Taanit või Inglismaad? Vastus tuleb kiiresti: „Ma ei taha võistelda ühegi teise maa eest,” teatab Ingrid enesekindlalt. Pealegi on ahvatlev Lõuna-Aafrika liiga kaugel enamikust võistlustest, mis siiski toimuvad Euroopas.
Mere ees pole Ingrid kunagi hirmu tundnud. Isegi hoolimata 2011. aastal Hollandis merehätta jäämisest, kui naised saadeti kahemeetriste lainete ja 15 meetrit sekundis puhuva tuule kätte võistlema. Kuna ainult üks võistleja suutis stardijoone ületada, katkestati võistlus üsna pea ja treenerid hakkasid võistlejaid kaldale viima.
„Mina aga triivisin ja triivisin aina kaugemale, sest minul abiks olnud Taani treener viis ühe teise võistleja enne kaldale. Lõpuks tuli mulle appi kohalik kalur, kes aga ei osanud suurt midagi peale hakata. Nii me siis sõitsime oma pool tundi mu varustuse ümber ringe, kuni lõpuks üks teine Taani treener mind päästma saabus,” meenutab Ingrid.

Ingridi iseseisvus on ilmselt pärit ajast, kui ta 7.–10. klassini koos vennaga kahekesti Tallinnas elas, sest ema töötas eemal, aga lapsed tahtsid käia pealinna koolis. „Pidin ise süüa ostma ja tegema ning kooli ja trennidesse jõudma. Popipanemine mulle selle iseseisvuse juures pähe ei tulnud,” tunnistab ta.
Juhib tähelepanu parapurjetajatele
Ingrid Puusta Läänemere-retke eesmärk oli toetada puuetega inimeste purjetamisvõimalusi. Ta ei oskagi täpselt öelda, kumb tuli enne, kas mõte puuetega inimeste treeninguid toetada või Läänemerd ületada. Tundus mõttekas kaks asja ühendada ja nii see juhtus. „Kui käin mujal maailmas maailma karikaetappidel, siis näen pidevalt parapurjetajaid, kes võistlevad meiega samaaegselt. Eestis on aga selline asi praktiliselt olematu ja sellest on väga kahju, sest see on täiesti tehtav,” selgitab Ingrid. Kuigi tal puuetega inimestega isiklikku kokkupuudet pole, on nõrgemate aitamine tal alati mõttes püsinud: „Minu jaoks on see kuidagi loogiline, et kuna olen ise nii palju merega seotud, siis mu abi on ka suunatud merega seotud tegevusele.”"
